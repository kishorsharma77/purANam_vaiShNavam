<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | 01-10</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.119.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/viShNu-purANam/viShNuchitta-TIkA/05/01-10/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/viShNu-purANam/viShNuchitta-TIkA/05/01-10/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:title" content="01-10" />
<meta property="og:description" content="॥ श्रीमते रामानुजाय नमः ॥
श्रीविष्णुपुराणम्
अथ पञ्चमांशे प्रथमोऽध्यायः
मैत्रेय उवाच
नृपाणां कथितःसर्वो भवता वंशविस्तरः ।
वंशानुचरितं चैव यथावदनुवर्णितम् ॥ १ ॥
नृपाणामिति ॥ उक्तश्चतुथेंशे लोकज्ञापकधर्मप्रवर्तकः क्षत्रवंशः ॥ १ ॥
अंशावतारो ब्रह्मर्षे योऽयं यदुकुलोद्भवः ।
विष्णोस्तं विस्तरेणाहं श्रोतुमिच्छामि तत्त्वतः ॥ २ ॥
अंशावतार इति ॥ विष्णोः – व्यापकस्य नारायणस्य, अन्तर्वहिश्च तत्सर्वं व्याप्य नारायणः स्थितः इति श्रुतेः ॥ २ ॥
चकार यानि कर्माणि भगवान् पुरुषोत्तमः ।
अंशांशेनावतीर्योर्व्यां तत्र तानि मुने वद ॥ ३ ॥" />
<meta property="og:type" content="article" />
<meta property="og:url" content="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/" /><meta property="article:section" content="viShNu-purANam" />


<meta itemprop="name" content="01-10">
<meta itemprop="description" content="॥ श्रीमते रामानुजाय नमः ॥
श्रीविष्णुपुराणम्
अथ पञ्चमांशे प्रथमोऽध्यायः
मैत्रेय उवाच
नृपाणां कथितःसर्वो भवता वंशविस्तरः ।
वंशानुचरितं चैव यथावदनुवर्णितम् ॥ १ ॥
नृपाणामिति ॥ उक्तश्चतुथेंशे लोकज्ञापकधर्मप्रवर्तकः क्षत्रवंशः ॥ १ ॥
अंशावतारो ब्रह्मर्षे योऽयं यदुकुलोद्भवः ।
विष्णोस्तं विस्तरेणाहं श्रोतुमिच्छामि तत्त्वतः ॥ २ ॥
अंशावतार इति ॥ विष्णोः – व्यापकस्य नारायणस्य, अन्तर्वहिश्च तत्सर्वं व्याप्य नारायणः स्थितः इति श्रुतेः ॥ २ ॥
चकार यानि कर्माणि भगवान् पुरुषोत्तमः ।
अंशांशेनावतीर्योर्व्यां तत्र तानि मुने वद ॥ ३ ॥">

<meta itemprop="wordCount" content="8393">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="01-10"/>
<meta name="twitter:description" content="॥ श्रीमते रामानुजाय नमः ॥
श्रीविष्णुपुराणम्
अथ पञ्चमांशे प्रथमोऽध्यायः
मैत्रेय उवाच
नृपाणां कथितःसर्वो भवता वंशविस्तरः ।
वंशानुचरितं चैव यथावदनुवर्णितम् ॥ १ ॥
नृपाणामिति ॥ उक्तश्चतुथेंशे लोकज्ञापकधर्मप्रवर्तकः क्षत्रवंशः ॥ १ ॥
अंशावतारो ब्रह्मर्षे योऽयं यदुकुलोद्भवः ।
विष्णोस्तं विस्तरेणाहं श्रोतुमिच्छामि तत्त्वतः ॥ २ ॥
अंशावतार इति ॥ विष्णोः – व्यापकस्य नारायणस्य, अन्तर्वहिश्च तत्सर्वं व्याप्य नारायणः स्थितः इति श्रुतेः ॥ २ ॥
चकार यानि कर्माणि भगवान् पुरुषोत्तमः ।
अंशांशेनावतीर्योर्व्यां तत्र तानि मुने वद ॥ ३ ॥"/>

      
    

    <script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/viShNu-purANam\/viShNuchitta-TIkA\/05\/01-10\/".replace(basePath, "/");
  pageVars.pageParams = {};
  pageVars.pageSource = "viShNu-purANam\/viShNuchitta-TIkA\/05\/01-10.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>




    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> 01-10</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandAll': 'true'})">↕️️</a></div>
          <button class="btn btn-light btn-sm"  href="#printStyleDropdown" data-toggle="collapse">
            🖨
          </button>
          <select id="printStyleDropdown" class="collapse" size="1" onchange="module_uiLib.default.content.updatePrintStyleFromDropdown()">
            <option value="off">off</option>
            <option value="1:">1</option>
            <option value="2:">2</option>
            <option value="1:raw">1raw</option>
            <option value="2:raw">2raw</option>
          </select>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="/full_search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="01-10">01-10</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/viShNu-purANam/viShNuchitta-TIkA/05/01-10.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>॥ श्रीमते रामानुजाय नमः ॥</strong></p>
<p><strong>श्रीविष्णुपुराणम्</strong></p>
<p><strong>अथ पञ्चमांशे प्रथमोऽध्यायः</strong></p>
<p>मैत्रेय उवाच</p>
<p>नृपाणां कथितःसर्वो भवता वंशविस्तरः ।</p>
<p>वंशानुचरितं चैव यथावदनुवर्णितम् ॥ १ ॥</p>
<p>नृपाणामिति ॥ उक्तश्चतुथेंशे लोकज्ञापकधर्मप्रवर्तकः क्षत्रवंशः ॥ १ ॥</p>
<p>अंशावतारो ब्रह्मर्षे योऽयं यदुकुलोद्भवः ।</p>
<p>विष्णोस्तं विस्तरेणाहं श्रोतुमिच्छामि तत्त्वतः ॥ २ ॥</p>
<p>अंशावतार इति ॥ विष्णोः – व्यापकस्य नारायणस्य, अन्तर्वहिश्च तत्सर्वं व्याप्य नारायणः स्थितः इति श्रुतेः ॥ २ ॥</p>
<p>चकार यानि कर्माणि भगवान् पुरुषोत्तमः ।</p>
<p>अंशांशेनावतीर्योर्व्यां तत्र तानि मुने वद ॥ ३ ॥</p>
<p>चकारेति ॥ भगवान् पुरुषोत्तमः परव्यूह विभवादिषु सर्वत्र स्वरूपरूपगुणादिभिः परिपूर्ण एव सन् इच्छा गृहीत परिच्छिन्न देवमनुष्यादिदेहतया अंश इति अंशांश इति च व्यदिश्यते; कृष्णाद्यवतारेष्वपि विश्वरूप – दर्शनाद्यतिमानुषप्रवृत्तौ सर्वेश्वर्यस्य व्यक्तत्वात् ॥ ३ ॥</p>
<p>श्रीपारशर उवाच</p>
<p>मैत्रेय श्रूयतामेतद्यत्पृष्टोऽहमिह त्वया ।</p>
<p>विष्णोरंशांशसंभूतिचरितं जगतो हितम् ॥ ४ ॥</p>
<p>देवकस्य सुतां पूर्वं वसुदेवो महामुने ।</p>
<p>उपयेमे महाभागां देवकीं देवतोपमाम् ॥ ५ ॥</p>
<p>मैत्रेयेति ॥ संभूतिश्वरितं च संभूतिचरितम् ॥ ४,५ ॥</p>
<p>कंसस्तयोर्वररथं चोदयामास सारथिः ।</p>
<p>वसुदेवस्य देवक्या संयोगे भोजनन्दनः ॥ ६ ॥</p>
<p>कंस इति ॥ वररथं कल्याणरथम् वधूश्च वरश्च वरौ, तयो रथम् इति वा ॥ ६ ॥</p>
<p>आथान्तरिक्षे वागुच्चैः कंसमाभाष्यसादरम् ।</p>
<p>मेघगंभीरनिर्घोषं समाभाष्येदमब्रवीत् ॥ ७ ॥</p>
<p>यामेतां वहसे मूढ सह भर्त्रा रथे स्थिताम् ।</p>
<p>अस्यास्तवाष्टमो गर्भः प्राणानपहरिष्यति ॥ ८ ॥</p>
<p>श्रीपराशर उवाच</p>
<p>इत्याकर्ण्य समुत्पाट्य खड्गं कंसो महाबलः ।</p>
<p>देवकीं हन्तुमारब्धो वसुदेवोऽब्रवीदिदम् ॥ ९ ॥</p>
<p>अथेत्यादि । अत्र वाक्च्छन्देनाशरीरी वक्ता लक्ष्यते । आभाष्यसादरमिति समासपदम्। आभाष्यार्थे यथा सादरः स्यात्तया तं समाभाष्य – आमंत्र्य ॥ ७९ ॥</p>
<p>न हन्तव्या महाभाग देवकी भवताऽनघ ।</p>
<p>समर्पयिष्ये सकलान्गर्भानस्योदरोद्भवान् ॥ १० ॥</p>
<p>न हन्तव्येति ॥ अस्वोदरोद्भवानित्यार्षस्सन्धिः । यदा अस्य तवेत्यन्वयः । अथवा अस्य मम उदरोद्भवान् इति था । अङ्गादङ्गात् इति श्रुतः पुमान् पुंसोऽधिके शुके इत्यादिस्मृतिवचनाच ॥ १०</p>
<p>श्रीपराशर उवाच</p>
<p>तथेत्याह ततः कंसो वसुदेवं द्विजोत्तम ।</p>
<p>न घातयामास च तां देवकीं तस्य गौरवात् ॥ ११ ॥</p>
<p>एतस्मिन्नेवकाले तु भूरिभारावपीडिता ।</p>
<p>जगाम धरणी मेरौ समाजं त्रिदिवौकसाम् ॥ १२ ॥</p>
<p>स ब्रह्मकान्सुरान्सर्वान्प्रणिपत्याथ मेदिनि ।</p>
<p>कथयामास तत्सर्वं खेदात्करुणभाषिणी ॥ १३ ॥</p>
<p>तथेति ॥ तथेत्यङ्गीकृत्य कंसः देवकी न घातयामास । स्वार्थे णिच् ॥ ११ – १३ ॥</p>
<p>भूमिरुवाच</p>
<p>अग्निःसुवर्णस्य गुरुर्गवां सूर्यः परो गुरुः ।</p>
<p>ममाप्यखिल लोकानां कुरुर्नारायणोगरुः ॥ १४ ॥</p>
<p>प्रजापतिपतिर्ब्रह्म पूर्वेषामपि पूर्वजः ।</p>
<p>कलाकाष्ठानिमेषात्मा कालश्चाव्यक्तमूर्तिमान् ॥ १५ ॥</p>
<p>अग्निरित्यादि ॥ नारायणोगुरुरिति ॥ अगुरुः – गुरुरहितः । अत्र गुरुशब्दः कारणवाची, अग्नेरपत्यं प्रथमं हिरण्यं भूर्तेष्णवी सूर्यसुताश्च गावः । लोकास्रयस्तन भवन्ति दत्ता यः कांचनं गां च महींच दद्यात् ॥ इति संवर्त्तस्मृतेः ॥ १४,१५ ॥</p>
<p>तदंशभूतःसर्वैषां समूहो वःसुरोत्तमाः ॥ १६ ॥</p>
<p>आदित्या सरुतःसाध्या रुद्रा वस्वश्विवह्नयः ।</p>
<p>पितरो ये च लोकानां स्रष्टारोऽत्रिपुरोगमाः ॥ १७ ॥</p>
<p>एते तस्याप्रमेयस्य विष्णो रूपं महात्मनः ॥ १८ ॥</p>
<p>यक्षराक्षसदैतेय पिशाचोरगदानवाः ।</p>
<p>गन्धर्वाप्सरसश्चैव रूपं विष्णोर्महात्मनः ॥ १९ ॥</p>
<p>तदंशभूत इति ॥ तदंशभूतः – तच्छरीरभूतः । उत्तरत्र रूपं विष्णोर्महात्मनः, सर्वं विष्णुमयं जगत् इत्यादेदर्शनात् ॥ १६ – १९ ॥</p>
<p>ग्रहर्क्षतारकाचित्रगगनाग्निजलानिलाः ।</p>
<p>अहं च विषयाश्चैव सर्व विष्णुमयं जगत् ॥ २० ॥</p>
<p>तथा चानेकरूपस्य यस्य रूपाण्यहर्निशम् ।</p>
<p>बाध्यबाधकतां यान्ति कल्लोला इव सागरे ॥ २१ ॥</p>
<p>तत्सांप्रतममी दैत्याः कालनेमिपुरोगमाः ।</p>
<p>मर्त्यलोकं समाक्रम्य बाधन्तेऽहर्निशं प्रजाः ॥ २२ ॥</p>
<p>कालनेमिर्हतो योऽसौ विष्णुना प्रभविष्णुना ।</p>
<p>उग्रसेनसुतः कंसः संभूतः स महासुरः ॥ २३ ॥</p>
<p>अरिष्टो धेनुकः केशी प्रलंबो नरकस्तथा ।</p>
<p>सुंदोऽसुरस्तथात्युग्रो बाणश्चापि बलेः सुतः ॥ २४ ॥</p>
<p>तथान्ये च महावीर्या नृपाणां भवनेषु ये ।</p>
<p>समुत्पन्ना दुरात्मानस्तान्न संख्यातुमुत्सहे ॥ २५ ॥</p>
<p>ग्रहर्क्षेति ॥ ऋक्षाणि – नक्षत्राणि । तारकाः – अश्विन्यादयः ॥ २० – २५ ॥</p>
<p>अक्षौहिण्योऽत्र बहुला दिव्यमूर्तिधराःसुराः ।</p>
<p>महाबलानां दृप्तानां दैत्येन्द्रणां ममोपरि ॥ २६ ॥</p>
<p>तद्भूरिभारपीडार्ता न शक्नोम्यमरेश्वराः ।</p>
<p>बिभर्तुमात्मानमहमिति विज्ञापयामि वः ॥ २७ ॥</p>
<p>क्रियतां तन्महाभागा मम भारावतारणम् ।</p>
<p>यथा रसातलं नाहं गच्छेयमतिविह्वला ॥ २८ ॥</p>
<p>इत्याकर्ण्य धरावाक्यमशेषैस्त्रिदशेश्वरैः ।</p>
<p>भुवो भारावतारार्थं ब्रह्मा प्राह प्रचोदितः ॥ २९ ॥</p>
<p>ब्रह्मोवाच</p>
<p>यथाह वसुधा सर्वं सत्यमेव दिवौकसः ।</p>
<p>अहं भवो भवन्तश्च सर्वे नारायणात्मकाः ॥ ३० ॥</p>
<p>अक्षौहिण्य इति ॥ अक्षौहिण्याः सप्ततिरष्टशतान्येक विंशतिसहस्रम् द्विरदास्तथा रथास्तत्तिपश्चगुणकास्तुरङ्ग कनराः ॥ २६ – ३० ॥</p>
<p>विभूतयश्च यास्तस्य तासामेव परस्परम् ।</p>
<p>आधिक्यन्यूनताबाध्यबाधकत्वेन वर्तते ॥ ३१ ॥</p>
<p>तदागच्छत गच्छामः क्षीराब्धेस्तटमुत्तमम् ।</p>
<p>तत्राराध्य हरिं तस्मै सर्वं विज्ञापयाम वै ॥ ३२ ॥</p>
<p>सर्वथैव जगत्यर्थे स सर्वात्मा जगन्मयः ।</p>
<p>सत्त्वांशेनावतीर्योर्व्यां धर्मस्य कुरुते स्थितिम् ॥ ३३ ॥</p>
<p>श्रीपराशर उवाच</p>
<p>इत्युक्त्वा प्रययो तत्र सह देवैः पितामहः ।</p>
<p>समाहितमनाश्चैवं तुष्टाव गरुडध्वजम् ॥ ३४ ॥</p>
<p>विभूतय इत्यादि ॥ तासामेवाधिक्यन्यूनता परस्परं बाध्यबाधकत्वेन वर्तते – बाध्यबाधकत्वे हेतुरिव्यर्थः ॥ ३१ – ३४ ॥</p>
<p>ब्रह्मोवाच</p>
<p>द्वे विद्ये त्वमनाम्नाय परा चैवापरा तथा ।</p>
<p>त एव भवतो रूपे मूर्तामूर्तात्मिके प्रभो ॥ ३५ ॥</p>
<p>द्वे ब्रह्मणी त्वणीयोतिस्थूलात्मन्सर्व सर्ववित् ।</p>
<p>शब्दब्रह्मपरं चैव ब्रह्म ब्रह्ममयस्य यत् ॥ ३६ ॥</p>
<p>द्वे विदे इत्यादिश्लोकद्वयमेकं वाक्यम् ॥ द्वे विद्ये इति ॥ अनाम्नाय आम्नायापरिच्छेद्य । द्वे विद्ये इति – शब्दजन्यं विवेकजन्यं च ज्ञानमुच्यते ॥ आगमोत्थं विवेकाच्च द्विधा । ज्ञानं तथोच्यते । शब्दब्रह्मागममयं परं ब्रह्म विवेकजम् इति हि वक्ष्यति। ब्रह्मपरम् –
ब्रह्मविषयम्, शब्दब्रह्म – आगमोत्थं ज्ञानम्। परं चैव – ब्रह्मविवेकजं ज्ञानम् । ब्रह्मविषये विवेकजशब्द ब्रह्मविषयागमजज्ञानात्मिके परापरे द्वे विधे इत्यन्वयः। त्वद्रूपे इत्यर्थः। ते – उपनिषठप्रसिद्धे मूर्तामूर्तात्मिके, द्वे ब्रह्मणी – प्रकृतिपुरुषौ, भवत एव रूपे । अणीयोतिस्थूलात्मन् – वणीय सामतिस्थूलानां चात्मभूत । अथवा अनाम्नाय इत्यनादिरक्रतुरितिवध्ययनादिविधेरवश्यं भवतो रूपे – निरूपके, मूर्तामूर्तात्मिके–मूर्तामूर्तब्रह्मविषयतया तदात्मिके शब्द ब्रह्मपर ब्रह्मरूपे द्वे ब्रह्मशब्दवाच्ये मूर्तामूर्तात्मिके – परावररूपे द्वे विद्ये त्वम्, ते एव भवतो रूपे इत्यन्वयः ॥ ३५,३६ ॥</p>
<p>ऋग्वेदस्त्वं यजुर्वेदःसामवेदस्त्वथर्वणः ।</p>
<p>शिक्षा कल्पो निरुक्तं च च्छन्दो ज्योतिषमेव च ॥ ३७ ॥</p>
<p>इतिहासपुराणे च तथा व्याकरणं प्रभो ।</p>
<p>मीमांसा न्यायशास्त्रं च धर्मशास्त्राण्यधोक्षज ॥ ३८ ॥</p>
<p>कर्मप्रतिपादकऋग्वेदाद्यागमोऽपि त्वद्रूपमित्याह – ऋग्वेद इत्यादिना ॥ ३७,३८ ॥</p>
<p>आत्माऽत्मदेहगुणवद्विचाराचारि यद्वचः ।</p>
<p>तदप्याद्यपते नान्यदध्यात्मात्मस्वरूपवत् ॥ ३९ ॥</p>
<p>ब्रह्मप्रतिपादकोपनिषद्भागोऽपि त्वद्रूपमित्याह – आत्मात्मेति ॥ अत्र प्रथमेनात्मशब्देन जीवपरावुच्येते । द्वितीयेन सूक्ष्मशरीरम् । देहः स्थूलशरीरम् । गुणवदव्यक्तम् । एवमुभयात्मोभयदेहान्यक्तविषयं विचारमाचरद्यदुप – निषद्वाक्यं तच्च त्वत्तो नान्यत् ॥ ३९ ॥</p>
<p>त्वमव्यक्तमनिर्देश्यम् अचिन्त्यानामवर्मवत् ।</p>
<p>अपाणिपादरूपं च शुद्धं नित्यं परात्परम् ॥ ४० ॥</p>
<p>यथात्मानं – देहमधिकृत्य वर्तमानतया अध्यात्मनो जीवस्य स्वरूपं त्वत्तो नान्यत् । तद्वन्मुकोऽपि त्वद्रूपमित्याह—त्वमव्यक्तमिति ॥ अव्यक्तम् – बाह्येन्द्रियागोचरम् । अनिर्देश्यम् इतरसजातीयतया । अचिन्त्यं मनसा । अनाम – देवमनुष्यादिनामरहितम् । अवर्ण – पीतशुक्लादि वर्णहीनम् । शुद्धं – क्लेशकर्मादिनिर्मुक्तम् । परं पदं – मुक्तस्वरूपं गुणप्रवृत्त्या परं पदम् । तस्यागुणं महदित्युक्तम् । परविषयो वा अयं श्लोकः । शुद्धं नित्यं परं पदं चेति च पाठः ॥ ४० ॥</p>
<p>शृणोष्यकर्णः परिपश्यसि त्वमचक्षुरूपो बहुरूपरूपः ।</p>
<p>अपादहस्तो जवनो ग्रहीता त्वं वेत्सि सर्वं न च सर्ववेद्यः ॥ ४१ ॥</p>
<p>अथ परमेवाह – शृणोषीत्यादिना ॥ अचक्षुरूपः –अचक्षुररूपश्च, चक्षुस्वरूपरहितो वा । बहुरूप – रूपः–स्वेच्छागृहीतबहूविधरूपः। अनेन करणनिरपेक्ष सर्वकार्य सामर्थ्यमुक्तम्, अपाणिरादः इत्यादिश्रुतेः ॥४१॥</p>
<p>अणोरणीयांसमसत्स्वरूपं त्वां पश्यतो ज्ञाननिवृत्तिरग्र्या ।</p>
<p>धीरस्य धीरस्य बिभर्ति नान्यद्वरेण्यरूपात्परतः परात्मन् ॥ ४२ ॥</p>
<p>अणोरिति ॥ अणोः— जीवादणीयांसम् । असत्स्वरूपम् – दृश्यरूपरहितम् । घीः अस्य यस्योपासकस्य घीः वरेण्यरूपा स्वत्तोऽन्यन्न बिभर्ति – न विषयीकरोति, तस्य त्वां पश्यतः, अग्र्या – आत्यन्तिकी, अज्ञाननिवृत्तिः – कर्मनिवृत्तिः । यद्वा पूर्वार्धमेकं वाक्यम् । तस्य स्पष्टोऽर्थः । वीर्यस्य – यस्य धीः –
संकल्पः, सर्वं बिभर्ति, तस्मात् त्वत्तोऽन्यन्नास्तीति ॥ ४२ ॥</p>
<p>त्वं विश्वनाभिर्भुवनस्य गोप्ता सर्वाणि भूतानि तवान्तराणि ।</p>
<p>यद्भूतभव्यं यदणोरणीयः पुमांस्त्वमेकः प्रकृतेः परस्तात् ॥ ४३ ॥</p>
<p>त्वमिति ॥ नामिराधारः आन्तराणि – अन्तस्थानि, यदणोरणीयः यद्भूतं भव्यम्, प्रकृतेः परस्तात् पुमान् यः, तत्सर्वं त्वमेक एव ॥ ४३ ॥</p>
<p>एकश्चतुर्धा भगवान्हुताशो वर्चोविभूतं जगतो ददाति ।</p>
<p>त्वं विश्वतश्चक्षुरनन्तमूर्ते त्रेधा पदं त्वं निदधासि धातः ॥ ४४ ॥</p>
<p>यथाऽग्निरेको बहुधा समिध्यते विकारभेदैरविकाररूपः ।</p>
<p>तथा भवान्सर्वगतैकरूपी रूपाण्यशेषाण्यनुपुष्यतीश ॥ ४५ ॥</p>
<p>एक इत्यादि ॥ चतुर्धा–त्रेतौपासनात्मना, वैद्युत जाठरनिर्मन्थ्यवाडवात्मना वा, यो हुताशो जगतो वर्चः – तेजः, विभूतिम् – अणिमादिं ददाति, सोऽपि त्वम्, त्रेधा पदं – त्रिविक्रमत्वे त्रिषु लोकेषु पदं निदधासि । यद्वा स इमान् लोकान् विचक्रमेधो देवानधोवाचम् इति श्रुत्युक्तप्रकारेण । अथवा उपासनार्थ गिरित्रये सन्निधत्ते समारोहणे विष्णुपदे गयशिरसीति हि नेरुकाः ॥ ४४,४५ ॥</p>
<p>एकं तवाग्र्यं परमं पदं यत्पश्यन्ति त्वां सूरयो ज्ञानदृश्यम् ।</p>
<p>त्वत्तो नान्यत्किञ्चिदस्ति स्वरूपं यद्वा भूतं यच्च भव्यं परात्मन् ॥ ४६ ॥</p>
<p>एकमिति । अग्र्यम् – अप्राकृतम् एकम् – अद्वयं तत्र परमं पदं यत्तदपि त्वमेवेति । यद्वा तव परमं पदं यत्तदेकं केवलमग्र्यम् – अप्राकृतम् ॥ ४६ ॥</p>
<p>व्यक्ताव्यक्तस्वरूपस्त्वं समष्टिव्यष्टिरूपवान् ।</p>
<p>सर्वज्ञःसर्ववित्सर्वशक्तिज्ञानबलर्धिमान् ॥ ४७ ॥</p>
<p>अन्यूनश्चाप्यवृद्धिश्च स्वाधीनो नादिमान्वशी ।</p>
<p>क्लमतन्द्रीभयक्रोधकामादिभिरसंयुतः ॥ ४८ ॥</p>
<p>चेतनाचेतनयोः कार्यकारणभावावस्थाद्यमपि त्वमेवेत्याह – व्यक्तेति ॥ यद्वा
समष्टि विदुरव्यक्तं व्यष्टिव्यक्तमिहोच्यते इति वा । अथवा समष्टिर्वासुदेवः, व्यष्टिस्संकर्षणादिः । सर्वज्ञस्सर्वदृगिति च पाठः । सर्वज्ञस्सर्व दृगिति । सर्वश्वासौ ज्ञश्च सर्वदृक् – सर्वद्रष्टा । यद्वा करणैः सर्वतश्च ज्ञाता । सर्वशक्तिज्ञानबलर्द्धिमान् सामान्यविषयं ज्ञानं सर्वज्ञानम् ॥ ४७ – ४८ ॥</p>
<p>निरवद्यः परः प्राप्तेर्निरधिष्ठोऽक्षरः क्रमः ।</p>
<p>सर्वेश्वरः पराधारो धाम्नां धामात्मकोऽक्षयः ॥ ४९ ॥</p>
<p>निरवद्य इति । परः प्राप्तेः – प्राप्तेः परः, दुष्प्राप इत्यर्थः । निरधिष्ठः – निराधारः, कमः – अप्रति – बंधमहोत्साहः । वृत्तिसर्गतायनेषु क्रमः इति सूत्रे वृत्तिरप्रतिबंनः सर्ग उत्साहः, तायनं स्थि (र) ततेति दर्शनात् । क्रम इति कर्तरि द्वयोरर्थयोयुत्पत्तिः । सर्वेश्वर पराधार –
सर्वेषामीश्वर परेषामाधार । सर्वेषामीश्वराणां पराधारेति वा । धान्नां धामात्मक – ज्योतिषां ज्योतिः । पाठान्तरे सर्वेश्वरेत्यादि संबुद्धिः ॥ ४९ ॥</p>
<p>सकलावरणातीतनिरालंबनभावन ।</p>
<p>महाविभूतिसंस्थान नमस्ते पुरुषोत्तम ॥ ५० ॥</p>
<p>सकलेत्यादि । आवरणानि –प्रकृत्यादीनि, कर्माणि वा । निरालंबनभावन – अशरण्यभावन । महाविभूतिसंस्थान – त्रिपाद्विभूतौ संस्थान स्थितिर्यस्य तथोक्त ॥ ५० ॥</p>
<p>नाकारणात्कारणाद्वा कारणाकारणान्न च ।</p>
<p>शरीरग्रहणं वापिन् धर्मत्राणाय केवलम् ॥ ५१ ॥</p>
<p>श्रीपराशर उवाच</p>
<p>इत्येवं संस्तवं श्रुत्वा मनसा भगवानजः ।</p>
<p>ब्रह्माणमाह प्रीतेन विश्वरूपं प्रकाशयन् ॥ ५२ ॥</p>
<p>श्रीभगवानुवाच</p>
<p>भोभो ब्रह्मंस्त्वया मत्तःसह देवैर्यदिष्यते ।</p>
<p>तदुच्यतामशेषं च सिद्धमेवावधार्यताम् ॥ ५३ ॥</p>
<p>श्रीपराशर उवाच</p>
<p>ततो ब्रह्मा हरेर्दिव्य विश्वरूपमवेक्ष्य तत् ।</p>
<p>तुष्टाव भूयो देवेषु साध्वसावनतात्मसु ॥ ५४ ॥</p>
<p>ब्रह्मोवाच</p>
<p>नमो नमस्तेस्तु सहस्रकृत्वःसहस्रबाहो बहुवक्त्रपाद ।</p>
<p>नमोनमस्ते जगतः प्रवृत्तिविनाशसंस्थानकराप्रमेय ॥ ५५ ॥</p>
<p>नाकारणादित्यादि ॥ कारण – प्रयोजन सुखम। अकारणम् – अप्रयोजनं दुःखम् । कारणाकारण – मिश्रम् । एतदुक्तं भवति – न नारकिवदधर्म कलानुभवाय तव शरीरग्रहणम् । न च स्वर्गिवत् धर्मफलानुभवार्थम् । नापि मनुष्यादिव दुभयफलानुभवार्थम्। किं तु केवलं धर्मत्राणायेति । यद्वा कस्य – मुखस्य आरणत्वात् प्रापक – त्वात् कारणं धर्मः, तद्विरुद्धमकारणमधर्मः, तदुभयं कारणाकारणम् । एभ्यः कमात् तिर्यग्देवनराणां जन्म ।</p>
<p>तुम तु नैवम् अकर्मवश्यत्वात् । किंतु केवलमिच्छया धर्मत्राणायेति । इच्छागृहीताभिमतोरुदेह न सा कर्मनिमित्तजा इति च वक्ष्यति ॥ ५१ – ५५ ॥</p>
<p>सूक्ष्मातिसूक्ष्मातिबृहत्प्रमाण गरीयसामप्यतिगौरवात्मन् ।</p>
<p>प्रधानबुद्धीन्द्रियवत्प्रधान मूलात्परात्मन् भगवन्प्रसीद ॥ ५६ ॥</p>
<p>एषा मही देव महीप्रसूतैर्महासुरैः पीडितशैलबन्धा ।</p>
<p>परायणं त्वां जगतामुपैति भारावतारार्थमपारसार ॥ ५७ ॥</p>
<p>एते वयं वृत्ररिपुस्तथाऽयं नासत्यदस्त्रौ वरुणस्तथैव ।</p>
<p>इमे च रुद्रा वसवस्ससूर्यास्समीरणाग्निप्रसुखास्तथाऽन्ये ॥ ५८ ॥</p>
<p>सुरास्समस्तास्सुरनाथ कार्यमेभिर्मया यच्च तदीश सर्वाम् ।</p>
<p>आज्ञापयाज्ञां परिपालयन्तस्तवैव तिष्ठाम सदास्तदोषाः ॥ ५९ ॥</p>
<p>सूक्ष्मेते ॥ प्रधानस्य–प्रकृतेः बुद्धीन्द्रियवाः पुंसश्च प्रधान – शेषिभूत । तेन मूलभूनादव्यक्तात् परात्मन् । तत्प्रधानेति पाठे, अव्यक्तभ्य बुद्ध्याद्यन्तःकरणस्य चक्षुगदेवणादेव प्रधान – मूलभूत जीवादुत्कृष्ट । प्रधानमूलमिति पाठे, प्रधानमूलभूतस्त्वमित्यर्थः ॥ ५६ – ५९</p>
<p>श्रीपराशर उवाच</p>
<p>एवं संस्तूयमानस्तु भगवान्परमेश्वरः ।</p>
<p>उज्जहारात्मनः केशौ सितकृष्णौ महामुने ॥ ६० ॥</p>
<p>उवाच च सुरानेतौ मत्केशौ वसुधातले ।</p>
<p>अवतीर्य भुवो भारक्लेशहानिं करिष्यतः ॥ ६१ ॥</p>
<p>सुराश्च सकलाःस्वांशैरवतीर्य महीतले ।</p>
<p>कुर्वन्तु युद्धमुन्मत्तैः पूर्वोत्पन्नैर्महासुरैः ॥ ६२ ॥</p>
<p>ततः क्षयमशेषास्ते दैतेया धरमीतले ।</p>
<p>प्रयास्यन्ति न संदेहो मद्दृक्पातविचूर्णिताः ॥ ६३ ॥</p>
<p>एवमिति ॥ केशौ तेजसी । कः – आत्मा तस्मिन् शेत इति केशः । मोक्षधर्मे केशवनामनिर्वचने सूर्यस्य तपतो लोकानग्नेस्सोमस्य चैव हि । अंशवों ये प्रकाशंते मम ते केशसंज्ञिताः ॥ इति ॥ ६० – ६३ ॥</p>
<p>वसुदेवस्य या पत्नी देवकी देवतोपमा ।</p>
<p>तत्रायमष्टमो गर्भो मत्केशो भविता सुराः ॥ ६४ ॥</p>
<p>अवतीर्य च तत्रायं कंसं घातयिता भुवि ।</p>
<p>कालनेमिं समुद्भूतमित्युक्त्वाऽन्तर्दधे हरिः ॥ ६५ ॥</p>
<p>अदृश्याय ततस्तस्मै प्रणिपत्य महामुने ।</p>
<p>मेरुपृष्ठं सुरा जग्मुरवतेरुश्च भूतले ॥ ६६ ॥</p>
<p>कंसाय चाष्टमो गर्भो देवक्या धरणीधरः ।</p>
<p>भविष्यतीत्याचचक्षे भगवान्नारदो मुनिः ॥ ६७ ॥</p>
<p>कंसोऽपि तदुपश्रुत्य नारदात्कुपितस्ततः ।</p>
<p>देवकीं वसुदेवं च गृहे गुप्तावधारयत् ॥ ६८ ॥</p>
<p>वसुदेवेन कंसाय तेनैवोक्तं यथा पुरा ।</p>
<p>तथैव वसुदेवोऽपि पुत्रमर्पितवान् द्विज ॥ ६९ ॥</p>
<p>वसुदेवस्येति ॥ तस्यायमिति पाठे तस्यायमित्यार्षस्सन्धिः ॥ ६४ – ६९ ॥</p>
<p>हिरण्यकशिपोः पुत्राःषड्गर्भा इति विश्रुताः ।</p>
<p>विष्णुप्रयुक्ता स्तान्निद्रा क्रमाद्गर्भानयोजयत् ॥ ७० ॥</p>
<p>हिरण्यकशिपोरिति ॥ षङ्गर्भाः – प्राग्जन्मनाम्ना कीर्तिमत्सुषेणाद्याः । ते हि पूर्वं हिरण्यकशिपोर्भ्रातुः लालनेम्यसुरस्य पुत्रास्तं हिरण्यकशिपुमनादृत्य ब्रह्मार्चनात्कुपितेन तेन भाविजन्मनि पितैव वो निहनिष्यतीति समुद्रे शायिता इति श्रीहरिवंशे । तेन हिरण्यकशिपोः पुत्रा इत्युपचारः । गर्भानयोजयत् – देवकी जठरे मैत्वेनायोजयत् ॥ ७० ॥</p>
<p>योगनिद्रा महामाया वैष्णवी मोहितं यया ।</p>
<p>अविद्यया जगत्सर्वं तामाह भगवान्हरिः ॥ ७१ ॥</p>
<p>श्रीभगवानुवाच</p>
<p>निद्रे गच्छ ममादेशात्पातालतलसंश्रयान् ।</p>
<p>एकैकत्वेन षड्गर्भान्देवकीजठरं नय ॥ ७२ ॥</p>
<p>हतेषु तेषु कंसेन शेषाख्योंऽशस्ततो मम ।</p>
<p>अंशांशेनादरे तस्यास्सप्तमः संभविष्यति ॥ ७३ ॥</p>
<p>योगनिद्रेति ॥ योगनिद्रा – योग एव निद्रा । भगवतः समाधिविशेषो योगः । अयं निद्रायत</p>
<p>इत्यन्येषां व्यामोहकत्वादस्य निद्रात्वम् । सेव विचित्र कार्यकारित्वान्महामाया, ज्ञानविरोधित्वाद्विद्या ॥ ७१ – ७३ ॥</p>
<p>गोकुले वसुदेवस्य भार्याऽन्या रोहिणी स्थिता ।</p>
<p>तस्यास्स संभूतिसमं देवि नेयस्त्वयोदरम् ॥ ७४ ॥</p>
<p>गोकुल इति ॥ तस्याः संभूतिसममिति क्रियाविशेषणम् । गर्भाधान प्रसवकालाविरोधेन नेय इत्यर्थः । प्रागेव हि वसुदेवनिषिक्तगर्भायाः पश्चाद्गोकुलं गताया रोहिण्या जहरे सप्तमासावस्थितं वायुरूपं गर्भमपसार्य तत्र देवकीगर्भं साप्तमासिकं संक्रामयेति हरिवंशे उक्तम् । तस्या उदरं नेय इत्यन्वयः ॥ ७४ ॥</p>
<p>सप्तमो भोजराजस्य भयाद्रोधोपरोधतः ।</p>
<p>देवक्याः पतितो गर्भ इति लोको वदिष्यति ॥ ७५ ॥</p>
<p>गर्भसंकर्षणात्सोऽथ लोके संकर्षणेति वै ।</p>
<p>संज्ञामवाप्स्यते वीरः श्वेताद्रिशिखरोपमः ॥ ७६ ॥</p>
<p>ततोऽहं संभविष्यामि देवकीजठरे शुभे ।</p>
<p>भर्गं त्वया यशोदाया गन्तव्यमविलंबितम् ॥ ७७ ॥</p>
<p>सप्तम इति ॥ रोधोवरोधतः —रुध्यतेऽस्मिन्निति रोधो निरोधस्थानम् ॥ ७५ – ७७ ॥</p>
<p>प्रावृट्काले च नभसि कृष्णाष्टम्यामहं निशि ।</p>
<p>उत्पत्स्यामि नवम्यां तु प्रसूतिं त्वमवाप्स्यसि ॥ ७८ ॥</p>
<p>यशोदाशयने मां तु देवक्यास्त्वामनिन्दिते ।</p>
<p>मच्छक्तिप्रेरितमतिर्वसुदेवो नयिष्यति ॥ ७९ ॥</p>
<p>कंसश्च त्वामुपादाय देवि शैलशिलातले ।</p>
<p>प्रक्षेप्स्यत्यन्तारिक्षे च संस्थानं त्वमवाप्स्यसि ॥ ८० ॥</p>
<p>प्रावृट्काल इति ॥ नभसि — श्रावणे मासि । नवम्याम् – कृष्णाष्टम्या निशाशेषे नैवम्यप्यस्तीति भावः ॥ ७८ – ८० ॥</p>
<p>ततस्त्वां शतदृक्छक्रः प्रणम्य मम गौरवात् ।</p>
<p>प्रणिपातानतशिरा भगिनीत्वे ग्रहीष्यति ॥ ८१ ॥</p>
<p>तत इति ॥ शतदृक् – सहस्रदृक् । शतसहस्रादिशब्दा बह्वर्थवाचिनोऽपि दृश्यन्ते ॥ ८१ ॥</p>
<p>त्वं च शुंभनिशुंभादीन्हत्वा दैत्यान्सहस्रशः ।</p>
<p>स्थानैरनेकैः पृथिवीमशेषां मण्डयिष्यसि ॥ ८२ ॥</p>
<p>त्वं भूतिः सन्नतिः क्षान्तिः कान्तिर्द्यौः पृथिवी धृतिः ।</p>
<p>लज्जापुष्टी रुषा या तु काचिदन्या त्वमेव सा ॥ ८३ ॥</p>
<p>त्वं चेति ॥ स्थानैः योगपीठाख्यायतनैर्विन्ध्य जालंधराद्यैः ॥ ८२, ८३ ॥</p>
<p>ये त्वामार्येति दुर्गेति वेदगर्भांबिकेति च ।</p>
<p>भद्रेति भद्रकालीति क्षेमदा भग्यदेति च ॥ ८४ ॥</p>
<p>य इति ॥ आर्यादिनामाष्टकं दुर्गामन्त्रविशेषोद्धारार्थम् ॥ ८४ ॥</p>
<p>प्रातश्चैवापराह्ने च स्तोष्यन्त्यानम्रमूर्तयः ।</p>
<p>तेषां हि प्रार्थितं सर्वं मत्प्रसादाद्भविष्यति ॥ ८५ ॥</p>
<p>प्रातरिति ॥ मप्रसादादिति । न हि शक्तेः शक्तिमन्तमन्तरेण सामर्थ्यमिति भावः ॥ ८५ ॥</p>
<p>सुरामांसोपहरैश्च भक्ष्यभोज्यैश्च पूजिता ।</p>
<p>नॄणामशेषकामांस्त्वं प्रसन्ना संप्रदास्यसि ॥ ८६ ॥</p>
<p>सुरेति ॥ सुरामांसाद्युपहारस्तु तत्तदधिकारविशेषशूद्रादेः, न सर्वेषाम् ॥ ८६ ॥</p>
<p>ते सर्वे सर्वदा भद्रे मत्प्रसादादसंशयम् ।</p>
<p>असंदिग्धा भविष्यन्ति गच्छ देवि यथोदितम् ॥ ८७ ॥</p>
<p>ते सर्व इति ॥ ते सर्वे कामाः असंदिग्धाः – अव्यभिचरितावाप्तयः स्युः । अत्र संशयो नास्ति ॥८७॥</p>
<p>इति विष्णुमहापुराणे पञ्चमांशे प्रथमोऽध्यायः ॥ १ ॥</p>
<p>पञ्चमांशेद्वितीयोऽध्यायः</p>
<p>श्रीपराशर उवाच</p>
<p>यथोक्तं सा जगद्धात्रा देवदेवेन वै तथा ।</p>
<p>षड्गर्भगर्भविन्यासं चक्रे चान्यस्य कर्षणम् ॥ १ ॥</p>
<p>यथोक्तमिति ॥ षङ्गर्भाख्यानां गर्भे– देवक्या उदरे निक्षेपम्, अन्यस्य – शेषाख्यस्य सप्तमगर्भस्य तज्जठरात् कर्षणम् ॥ १ ॥</p>
<p>सप्तमे रोहिणीं गर्भे प्राप्ते गर्भं ततो हरिः ।</p>
<p>लोकत्रयोपकाराय देवक्याः प्रविवेश ह ॥ २ ॥</p>
<p>योगनिद्रा यशोदायास्तस्मिन्नेव तथा दिने ।</p>
<p>संभूता जठरे तद्वद्यथोक्तं परमेष्ठिना ॥ ३ ॥</p>
<p>ततो ग्रहगणःसम्यक्प्रचचार दिवि द्विज ।</p>
<p>विष्णोरंशे भुवं याते ऋतवश्चाबभुश्शुभाः ॥ ४ ॥</p>
<p>न सेहे देवकीं द्रष्टं कश्तिदप्यतितेजसा ।</p>
<p>जाज्वल्यमानां तां दृष्ट्वा मनांसि क्षोभमाययुः ॥ ५ ॥</p>
<p>अदृष्टाः पुरुषैः स्त्रीभिर्देवकीं देवतागणाः ।</p>
<p>बिभ्राणां वपुषा विष्णुं तुष्टुवुस्तामहर्निशम् ॥ ६ ॥</p>
<p>सप्तम इति ॥ गर्भ इतो रोहिणीं प्राप्ते देवक्या गर्भं हरिः प्रविवेश ॥ २ – ६ ॥</p>
<p>देवता ऊचुः</p>
<p>प्रकृतिस्त्वं परा सूक्ष्मा ब्रह्मगर्भाऽभवत्पुरा ।</p>
<p>ततो वाणी जगद्धातुर्वेदगर्भाऽसि शोभने ॥ ७ ॥</p>
<p>सृज्यस्वरूपगर्भाऽसि सृष्टिभूता सनातने ।</p>
<p>बीजभूता तु सर्वस्य यज्ञभूता भवस्त्रयी ॥ ८ ॥</p>
<p>फलगर्भा त्वमेवेज्या वह्निगर्भा तथारणिः ।</p>
<p>अदितिर्देवगर्भा त्वं दैत्यगर्भा तथा दितिः ॥ ९ ॥</p>
<p>प्रकृतिरिति ॥ ब्रह्मगर्भा आत्मगर्भा । यद्वा ब्रह्मशब्दों महद्वाची या पुराऽभवत् सा त्वमित्यन्वयः । जगद्धातुः संबन्धिनी । वेदगर्भा वाणी – प्रणवः ॥ ७ – ९ ॥</p>
<p>ज्योत्स्ना वासरगर्भा त्वं ज्ञानगर्भाऽसि सन्नतिः ।</p>
<p>नयगर्भा परा नीतिर्लज्जा त्वं प्रश्रयोद्वहा ॥ १० ॥</p>
<p>ज्योत्स्नेति ॥ ज्योत्स्ना—प्रासंध्या । सत्सु नतिः सन्नतिः, शुश्रूषा । नीतेः – नीतिशास्त्रं, तत्साध्यो न्यायो नयः ॥ १० ॥</p>
<p>कामगर्भा तथेच्छा त्वं तुष्टिः संतोषगर्भिणी ।</p>
<p>मेधा च बोधगर्भाऽसि धैर्यगर्भोद्वहा धृतिः ॥ ११ ॥</p>
<p>कामगर्भेति ॥ कामः – काम्योऽर्थः । तुष्टिस्तृप्तिः, तज्जन्यो हर्षस्संतोषः । मेधा – धारणाशक्तिः । धृतिः—धीप्रतिष्ठा । धैर्यम् – अलौल्यम् ॥ ११ ॥</p>
<p>ग्रहर्क्षतारकागर्भा द्यौरस्यखिलहैतुकी ।</p>
<p>एता विभूतयो देवि तथाऽन्याश्च सहस्रशः ॥ १२ ॥</p>
<p>प्रहर्क्षेति ॥ हेतुरेव हेतुकी। एता इति । एताः प्रकृत्यादयो विभूतयः, अन्याश्च ॥ १२ ॥</p>
<p>तथा संख्या जगद्धात्री सांप्रतं जठरे तव ।</p>
<p>समुद्राद्रिनदीद्वीपवनपत्तनभूषणा ।</p>
<p>ग्रामखर्वटखेटाढ्या समस्ता पृथिवी शुभे ॥ १३ ॥</p>
<p>समस्तवह्नयोंऽभांसि सकलाश्च समीरणाः ।</p>
<p>महोरगास्तथा यक्षा राक्षसाः प्रेतगुद्यकाः ॥ १४ ॥</p>
<p>ग्रहर्क्षतारकाचित्रविमानशतसंकुतम् ।</p>
<p>अवकाशमशेषस्य यद्ददाति नभस्थलम् ॥ १५ ॥</p>
<p>भूलोकश्च भुवर्लोकःस्वर्लोकोऽथ महर्जनः ।</p>
<p>तपश्च ब्रह्मलोकश्च ब्रह्माण्डमखिलं शुभे ॥ १६ ॥</p>
<p>तदन्तरे स्थिता देवा दैत्यगन्धर्वचारणाः ।</p>
<p>महोरगास्तथा यक्षा राक्षसाः प्रेतगुह्यकाः ॥ १७ ॥</p>
<p>मनुष्याः पशवश्चान्ये ये च जीवा यशस्विनि ।</p>
<p>तैरन्तस्थैरनन्तोऽसौ सर्वगः सर्वभावनः ॥ १८ ॥</p>
<p>तथेति ॥ असंख्या जगद्धात्री च तव जठरे ! इदं प्रकृत्यादिभिः तत्सामानाधिकरण्य निबंधनम् ॥ १३ – १८॥</p>
<p>(रूप) नामकर्मस्वरूपाणि न परिच्छेदगोचरे ।</p>
<p>यस्याखिलप्रमाणानां स विष्णुर्गर्भगस्तव ॥ १९ ॥</p>
<p>नामकर्मेति ॥ नामादेः प्रमाणानां परिच्छेदागोचरत्वमनवधित्वम् । प्रमाणानीति पाठे, यस्य विभूत्यादेः ज्ञापकानीत्यर्थः ॥ १९ ॥</p>
<p>त्वं स्वाहा त्वं स्वधा विद्या स्वधा त्वं ज्योतिरंबरे ।</p>
<p>त्वं सर्वलोकरक्षार्थमवतीर्णा महीतले ॥ २० ॥</p>
<p>त्वमिति ॥ ज्योतिरम्बर इति । अत्र ज्योतिश्शब्देन अदितिर्द्योरदितिरन्तरिक्षम् इति मन्त्रोक्ता – दितिरुच्यते । सुरम्यदितिभ्यां प्रलोमितः काश्यपो वरुणस्य गां जहार । ततः कुपितेन ब्रह्मणा गोपो भवेति शप्तोऽसौ वसुदेवत्वं गतो गवाध्यक्षोऽभूत् । अदितिर्देवकी सुरभिः रोहेणीति हि हरिवंशे कथा ॥ २० ॥</p>
<p>प्रसीद देवि सर्वस्य जगतश्शं शुभे कुरु ।</p>
<p>प्रीत्या तं धारयेशानं धृतं येनाखिलं जगत् ॥ २१ ॥</p>
<p>प्रसीदेति ॥ प्रीत्या धारय – मातुः प्रीत्या हि गर्भस्य गुणपोषः ॥ २१ ॥</p>
<p>इति श्रीविष्णुमहापुराणे पञ्चमांशे द्वितीयोऽध्यायः ॥ २ ॥</p>
<p>अथ पञ्चमांशे तृतीयोऽध्यायः</p>
<p>श्रीपराशर उवाच</p>
<p>एवं संस्तूयमाना सा देवैर्देवमधारयत् ।</p>
<p>गर्भेण पुण्डरीकाक्षं जगतस्त्राणकारणम् ॥ १ ॥</p>
<p>ततोऽखिलजगत्पद्मबोधायाच्युतभानुना ।</p>
<p>देवकीपूर्वसंध्यायाम् आविर्भूतं महात्मना ॥ २ ॥</p>
<p>॥ १,२ ॥</p>
<p>तज्जन्मदिनमत्यर्थमाह्लाद्यमलदिङ्मुखम् ।</p>
<p>बभूव सर्वलोकस्य कौमुदी शशिनो यथा ॥ ३ ॥</p>
<p>संतःसंतोषमधकं प्रशमं चण्डमारुताः ।</p>
<p>प्रसादं निम्नगा याता जायमाने जनार्दने ॥ ४ ॥</p>
<p>सिंधवो निजशब्देन वाद्यं चक्रुर्मनोहरम् ।</p>
<p>जगुर्गन्धर्वपतयो ननृतुश्चाप्सरोगणाः ॥ ५ ॥</p>
<p>ससृजुः पुष्पवर्षाणि देवा भुव्यन्तरिक्षगाः ।</p>
<p>जज्वलुश्चाग्नयः शान्ता जायमाने जनार्दने ॥ ६ ॥</p>
<p>मदं जगर्जुर्जलदाः पुष्पवृष्टिमुचो द्विज ।</p>
<p>अर्धरात्रेऽखिलाधारे जायमाने जनार्दने ॥ ७ ॥</p>
<p>फुल्लेन्दीवरपत्राभं चतुर्बाहुमुदीक्ष्य तम् ।</p>
<p>श्रीवत्सवक्षसं जातं तुष्टावानकदुन्दुभिः ॥ ८ ॥</p>
<p>अभिष्टूय च तं वाग्भिः प्रसन्नाभिर्महामतिः ।</p>
<p>विज्ञापयामास तदा कंसाद्भीतो द्विजोत्तम ॥ ९ ॥</p>
<p>वसुदेव उवाच</p>
<p>जातोऽसि देवदेवेश शङ्खचक्रगदाधरम् ।</p>
<p>दिव्यरूपमिदं देव प्रसादेनोपसंहर ॥ १० ॥</p>
<p>अद्यैव देव कंसोऽयं कुरुते मम घातनम् ।</p>
<p>अवतीर्ण इति ज्ञात्वा त्वमस्मिन्मममन्दिरे ॥ ११ ॥</p>
<p>तज्जन्मेति ॥ आह्लादि – आह्लादकम् ॥ ३ – ११ ॥</p>
<p>देवक्युवाच</p>
<p>योऽनन्तरूपोऽखिलविश्वरूपो गर्भेऽपि लोकान्वपुषा बिभर्ति ।</p>
<p>प्रसीतदामेष स देवदेवो यो माययाऽविष्कृतबालरूपः ॥ १२ ॥</p>
<p>य इति ॥ अखिलविश्वरूपः – अखिलजगद्रूपः । गर्भेऽपि – गर्भस्थितोऽपि । मायया – आश्चर्यरूपया शतया ॥ १२ ॥</p>
<p>उपसंहर सर्वात्मन् रूपमेतच्चतुर्भुजम् ।</p>
<p>जानातु माऽवतारं ते कंसोऽयं दितिजन्मजः ॥ १३ ॥</p>
<p>उपसंहरेति ॥ दितिजन्मजः – दितिजन्मा दैत्यः, तस्माज्जातः । द्रमिडाख्येन दैत्येनोप्रसेनस्य वेष – वरेण तद्भार्यायां चौर्येणोत्पादितः कंस इति हरिवंशोक्तेः ॥ १३ ॥</p>
<p>श्रीभगवानुवाच</p>
<p>स्तुतोऽहं यत्त्वया पूर्वं पुत्रार्थिन्या तदद्य ते ।</p>
<p>सफलं देवि संजातं जातोऽहं यत्तवोदरात् ॥ १४ ॥</p>
<p>श्रीपराशर उवाच</p>
<p>इत्युक्त्वा भगवांस्तूष्णीं बभूव मुनिसत्तम ।</p>
<p>वसुदेवोऽपि तं रात्रावादाय प्रययौ बहिः ॥ १५ ॥</p>
<p>मोहिताश्चाभवंस्तत्र रक्षिणो योगनिद्रया ।</p>
<p>मथुराद्वारपालाश्च व्रजत्यानकदुन्दुभौ ॥ १६ ॥</p>
<p>स्तुत इति । पूर्वं–स्वायंभुवे मन्वन्तरे । युवयोः पृश्निसुतपस्त्वे पृश्निगर्भः स एवादितिकाश्यप – रोर्वामनः, देवकीवसुदेवत्वे कृष्ण इति जातोऽहम् । इत्थं भागवतोक्तम् । कृष्णस्य चतुर्भुजरूपोपसंहारोक्त्या कवसबधान्तं द्विभुजत्वोपलब्धिः। परमार्थतस्तु चतुर्भुजत्वमेव, नरकशिशुपालपौण्ड्क बधादिषु प्रसिद्धेः॥ १४ – १६</p>
<p>वर्षतां जलदानां च तोयमात्युल्बणं निशि ।</p>
<p>संवृत्यानुययौ शेषः फणैरानकदुन्दुभिम् ॥ १७ ॥</p>
<p>वर्षतामिति ॥ अत्युल्बणम् – अतिशब्दम् ॥ १७ ॥</p>
<p>यमुनां चातिगंभीरां नानावर्तशताकुलाम् ।</p>
<p>वसुदेवो वहन्विष्णुं जानुमात्रवहां ययौ ॥ १८ ॥</p>
<p>यमुनामिति ॥ जानुमात्रवहामित्यत्र हेतुः – – वहन् विष्णुमिति ॥ १८ ॥</p>
<p>कंसस्य करदानाय तत्रैवाभ्यागतांस्तटे ।</p>
<p>नन्दादीन्गोपवुद्धांश्च यमुनाया ददर्श सः ॥ १९ ॥</p>
<p>तस्मिन्काले यशोदाऽपि मोहिता योगनिद्रया ।</p>
<p>तामेव कन्यां मैत्रेय प्रसूता मोहिते जने ॥ २० ॥</p>
<p>वसुदेवोऽपि विन्यस्य बालमादाय दारिकाम् ।</p>
<p>यशोदाशयनात्तूर्णमाजगामामितद्युतिः ॥ २१ ॥</p>
<p>ददृशे च प्रबुद्धा सा यशोदा जातमात्मजम् ।</p>
<p>नीलोत्पलदलश्यामं ततोऽत्यर्थं मुदं ययौ ॥ २२ ॥</p>
<p>आदाय वसुदेवोऽपि दारिकां निजमन्दिरे ।</p>
<p>देवकीशयने न्यस्य यथापूर्वमतिष्ठत ॥ २३ ॥</p>
<p>ततो बालध्वनिं श्रुत्वा रक्षिणः सहसोत्थिताः ।</p>
<p>कंसायावेदयामासुर्देवकीप्रसवन् द्विज ॥ २४ ॥</p>
<p>कंसस्तूर्णमुपेत्यैनां ततो जग्राह बालिकाम् ।</p>
<p>मुञ्चमुञ्चेति देवक्या सन्नकण्ठ्या निवारितः ॥ २५ ॥</p>
<p>चिक्षेप च शिलापृष्ठे सा क्षिप्ता वियति स्थिता ।</p>
<p>अवाप रूपं सुमहत्सायुधाष्टमहाभुजम् ॥ २६ ॥</p>
<p>कंसस्येति ॥ नन्दादीन् ददर्श, स्वयं तैरदृष्टः ॥ १९ – २६ ॥</p>
<p>प्रजहास तथैवोच्चैः कंसं च रुषिताऽब्रवीत् ।</p>
<p>किं मया क्षिप्तया कंस जातो यस्त्वां वधिष्यति ॥ २७ ॥</p>
<p>प्रजहासेति ॥ यस्त्वां वषिष्यति स जात इत्यन्वयः ॥ २७ ॥</p>
<p>सर्वस्वभूतो देवानामासीन्मृत्युः पुरा स ते ।</p>
<p>तदेतत्संप्रधार्याशु क्रियतां हितमात्मनः ॥ २८ ॥</p>
<p>इत्युक्त्वा प्रययौ देवी दिव्यस्रग्गन्धभूषणा ।</p>
<p>पश्यतो भोजराजस्य स्तुता सिद्धैर्विहायसा ॥ २९ ॥</p>
<p>सर्वस्वभूत इति ॥ पुरा– कालनेमित्वे ॥ २८,२९ ॥</p>
<p>इति श्रीविष्णुमहापुराणे पञ्चमांशे तृतीयोऽध्यायः ॥ ३ ॥</p>
<p>अथ पञ्चमांशेचतुर्थोऽध्यायः</p>
<p>श्रीपराशर उवाच</p>
<p>कंसस्ततोद्विग्नमनाः प्राह सर्वान्महासुरान् ।</p>
<p>प्रलंबकेशिप्रमुखानाहूयासुरपुङ्गवान् ॥ १ ॥</p>
<p>कंस इति ॥ ततोद्विग्नेत्यार्षः संधिः ॥ १ ॥</p>
<p>कंस उवाच</p>
<p>हे प्रलंब महाबाहो केशिन् धेनुक पूतने ।</p>
<p>अरिष्टाद्यास्तथैवान्ये श्रूयतां वचनं मम ॥ २ ॥</p>
<p>मां हन्तुममरैर्यत्नः कृतः किल दुरात्मभिः ।</p>
<p>मद्वीर्यतापितान्वीरो न त्वेतान्गणयाम्यहम् ॥ ३ ॥</p>
<p>किमिन्द्रेणाल्पवीर्येण किं हरेणैकचारिणा ।</p>
<p>हरिणा वापि किं साध्यं छिद्रेष्वसुरघातिना ॥ ४ ॥</p>
<p>किमादित्यैः किं वसुभिरल्पवीर्यैः किमग्निभिः ।</p>
<p>किंवाऽन्यैरमरैः सर्वैर्मद्बाहुबलनिर्जितैः ॥ ५ ॥</p>
<p>किं न दृष्टोऽमरपतिर्मया संयुगमेत्य सः ।</p>
<p>पृष्ठेनैव वहन्बाणानपगच्छन्नवक्षसा ॥ ६ ॥</p>
<p>हे प्रलंबेति ॥ हे प्रलंबेत्यादि युष्माभिरन्यैश्च श्रूयताम् इत्यन्वयः ॥ २ – ६ ॥</p>
<p>मद्राष्ट्रे वारिता वृष्टिर्यदा शक्रेण किं तदा ।</p>
<p>मद्बाणभिन्नैर्जलदैरापोऽमुक्ता यथेप्सिताः ॥ ७ ॥</p>
<p>मद्रष्ट्र इति ॥ आपोमुक्ताः – ः – अनुक्ता इति च्छेदः ॥ ७ ॥</p>
<p>किमुर्व्यामवनीपाला मद्बाहुबलभीरवः ।</p>
<p>ते सर्वेऽसन्नतिं याता जरासंधमृते गुरम् ॥ ८ ॥</p>
<p>अमरेषु ममावज्ञा जायते दैत्यपुङ्गवाः ।</p>
<p>हास्यं मे जायते वीरास्तेषु यत्नपरेष्वपि ॥ ९ ॥</p>
<p>तथाऽपि खलु दुष्टानां तेषामप्यधिकं मया ।</p>
<p>अपकाराय दैत्येन्द्रा यतनीयं दुरात्मनाम् ॥ १० ॥</p>
<p>किमुर्व्यामिति ॥ ते सर्वे सन्नतिमित्यत्र असन्नतिमिति पदच्छेदः । न सर्व इति वा पाठः । गुरूं – शुरम् ॥ ८ – १० ॥</p>
<p>तद्ये यशस्विनः केचित्पृथिव्यां ये च यज्वनः ।</p>
<p>कार्यो देवापकाराय तेषां सर्वात्मना वधः ॥ ११ ॥</p>
<p>उत्पन्नश्चापि मे मृत्युर्भूतपूर्वःस वै किल ।</p>
<p>इत्येतद्दारिका प्राह देवकीगर्भसंभवा ॥ १२ ॥</p>
<p>तस्माद्बालेषु च परो यत्नः कार्यो महीतले ।</p>
<p>यत्रोद्रिक्तं बलं बाले स हन्तव्यः प्रयत्नतः ॥ १३ ॥</p>
<p>इत्याज्ञाप्यासुरान्कसः प्रविश्याशु गृहं ततः ।</p>
<p>मुमोच वसुदेवं च देवकीं च निरोधतः ॥ १४ ॥</p>
<p>कंस उवाच</p>
<p>युवयोर्घातिता गर्भा वृथैवैते मयाऽधुना ।</p>
<p>कोऽप्यन्य एव नाशाय मम गर्भःसमुद्यतः ॥ १५ ॥</p>
<p>तदिति ॥ यज्वनः –यज्वानः ; दीर्घाभाव आर्षः । बधान्निरन्ना देवा नक्ष्यन्तीति देवापकारः ॥</p>
<p>२ – १५॥</p>
<p>तदलं परितापेन नुनं तद्भाविनो हि ते ।</p>
<p>अर्भका युवयोर्दोषाच्चायुषो यद्वियोजिताः ॥ १६ ॥</p>
<p>श्रीपराशर उवाच</p>
<p>इत्याश्वास्य विमुक्त्वा च कंसस्तौ परिशङ्कितः ।</p>
<p>अन्तर्गृहं द्विजश्रेष्ठ प्रविवेश ततः स्वकम् ॥ १७ ॥</p>
<p>तदलमिति ॥ तद्भाविनः – भवितव्यतादृशमरणाः ॥ १६,१७ ॥</p>
<p>इति श्रीविष्णुमहापुराणे पञ्चमांशे चतुर्थोऽध्यायः ॥ ४ ॥</p>
<p>अथ पञ्चमांशे पञ्चमोऽध्यायः</p>
<p>श्रीपराशर उवाच</p>
<p>विमुक्तो वसुदेवोऽपि नन्दस्य शकटं गतः ।</p>
<p>प्रहृष्टं दृष्टवान्नन्दं पुत्रो जातो ममेति वै ॥ १ ॥</p>
<p>वसुदेवोपि तं प्राह दिष्ट्यादिष्ट्येति सादरम् ।</p>
<p>वार्धकेऽपि समुत्पन्नस्तनयोऽयं तवाधुना ॥ २ ॥</p>
<p>॥ १,२ ॥</p>
<p>दत्तो हि वार्षिकःसर्वो भवद्भिर्नृपतेः करः ।</p>
<p>यदर्थमागतास्तस्मान्नात्र स्थेयं महाधनैः ॥ ३ ॥</p>
<p>यदर्थमागताः कार्यं तन्निष्पन्नं किमास्यते ।</p>
<p>भवद्भिर्गम्यतां नन्द तच्छीघ्रं निजगोकुलम् ॥ ४ ॥</p>
<p>ममापि बालकस्तत्र रोहिणीप्रभवो हि यः ।</p>
<p>स रक्षणीयो भवता यथाऽयं तनयो निजः ॥ ५ ॥</p>
<p>इत्युक्ताः प्रययुर्गोपा नन्दगोपपुरोगमाः ।</p>
<p>शकटारोपितैर्भाडैः करं दत्त्वा महाबलाः ॥ ६ ॥</p>
<p>वसतां गोकुले तेषां पूतना बालघातिनी ।</p>
<p>सुप्तं कृष्णमुपादाय रात्रौ तस्मै स्तनं ददौ ॥ ७ ॥</p>
<p>यस्मै यस्मै स्तनं रात्रौ पूतना संप्रयच्छति ।</p>
<p>तस्यतस्य क्षणेनाङ्गं बालकस्योपहन्यते ॥ ८ ॥</p>
<p>कृष्णस्तु तत्स्तनं गाढं कराभ्यामतिपीडितम् ।</p>
<p>गृहीत्वा प्राणसहितं पपौक्रोधसमन्वितः ॥ ९ ॥</p>
<p>साऽतिमुक्तमहारावा विच्छिन्नस्त्रायुबन्धना ।</p>
<p>पपात पूतना भूमौ म्रियमाणातिभीषणा ॥ १० ॥</p>
<p>तन्नादश्रुतिसंत्रस्ताः प्रवुद्धास्ते व्रजौकसः ।</p>
<p>ददृशुः पूतनोत्संगे कृष्णं तां च निपातिताम् ॥ ११ ॥</p>
<p>आदाय कृष्णं संत्रस्ता यशोदाऽपि द्विजोत्तम ।</p>
<p>गोपुच्छभ्रामणेनाथ बालदोषमपाकरोत् ॥ १२ ॥</p>
<p>गोकरीषमुपादाय नन्दगोपोऽपि मस्तके ।</p>
<p>कृष्णस्य प्रददो रक्षां कुर्वश्चैतदुदीरयन् ॥ १३ ॥</p>
<p>नन्दगोप उवाच</p>
<p>रक्षतु त्वामशेषाणां भूतानां प्रभवो हरिः ।</p>
<p>यस्य नाभिसमुद्भूतपङ्कजादभवज्जगत् ॥ १४ ॥</p>
<p>येन दंष्ट्राग्रविधृता धारयत्यवनिर्जगत् ।</p>
<p>वराहरूपधृग्देवःस त्वां रक्षतु केशवः ॥ १५ ॥</p>
<p>नखाङ्कुरविनिर्भिन्नवैरिवक्षस्थलो विभुः ।</p>
<p>नृसिंहरूपी सर्वत्र रक्षतु त्वां जनार्दनः ॥ १६ ॥</p>
<p>दत्तो हीति ॥ वार्षिकः – सांवत्सरिकः । नात्र स्थेयमित्यादिना महाधनानां दुष्टनृप –</p>
<p>समीपस्थितिर्दोषाय तद्गम्यतामिति स्वसुतरक्षणामिप्रायेणोक्तिः सूचिता ॥ ३ – १६ ॥</p>
<p>वामनो रक्षतु सदा भवन्तं यः क्षणादभूत् ।</p>
<p>त्रिविक्रमक्रमाक्रान्तत्रैलोक्यः स्फुरदायुधः ॥ १७ ॥</p>
<p>शिरस्ते पातु गोविन्दः कण्ठं रक्षतु केशवः ।</p>
<p>गुह्यं च जठरं विष्णुर्जंघे पादौ जनार्दनः ॥ १८ ॥</p>
<p>वामन इति ॥ त्रिभिर्विक्रमैः – पदन्यासैः, क्रमेणाक्रान्तत्रैलोक्यः ॥ १७ – १८ ॥</p>
<p>मुखं बाहू प्रबाहू च मनः सर्वेद्रियाणि च ।</p>
<p>रक्षत्वव्याहतैश्वर्यस्तव नारायणोऽव्ययः ॥ १९ ॥</p>
<p>शार्ङ्गचक्रगदापाणेः शङ्खनादहताः क्षयम् ।</p>
<p>गच्छन्तु प्रेतकूष्माण्डराक्षसा ये तवाहिताः ॥ २० ॥</p>
<p>त्वां पातु दिक्षु वैकुण्ठो विदिक्षु मधुसूदनः ।</p>
<p>हृषीकेशोंऽबरे भूमौ रक्षतु त्वां महीधरः ॥ २१ ॥</p>
<p>मुखमिति ॥ प्रबाहू – कूर्परादधोभागौ ॥ १९–२१ ॥</p>
<p>श्रीपराशर उवाच</p>
<p>एवं कृतस्वस्त्ययनो नन्दगोपेन बालकः ।</p>
<p>शायितः शकटस्याधो बालपर्यङ्किकातले ॥ २२ ॥</p>
<p>ते च गोपा महद्दृष्ट्वा पूतनायाः कलेवरम् ।</p>
<p>मृतायाः परमं त्रासं विस्मयं च तदा ययुः ॥ २३ ॥</p>
<p>एवमिति ॥ स्वस्त्ययनं – क्षेमप्रापणं कर्म । बालपर्यंकिका – बालार्थोऽल्पपर्यङ्कः । तलम् – उपरिभागः ॥ २३ ॥</p>
<p>इति श्रीविष्णुमहापुराणे पञ्चमांशे पञ्चमोऽध्यायः ॥ ५ ॥</p>
<p>अथ पञ्चमांशे षष्ठोऽध्यायः</p>
<p>श्रीपराशर उवाच</p>
<p>कदाचिच्छकटस्याधः शयानो मधुसूदनः ।</p>
<p>चिक्षेप चरणावूर्ध्वं स्तन्यार्थी प्ररुरोद ह ॥ १ ॥</p>
<p>॥ १ ॥</p>
<p>तस्य पादप्रहारेण शकटं परिवर्तितम् ।</p>
<p>विध्वस्तकुंभभाण्डं तद्विपरीतं पपात वै ॥ २ ॥</p>
<p>ततो हाहाकृतः सर्वो गोपरोपीजनो द्विज ।</p>
<p>आजगामाथ ददृशे बालमुत्तानशायिनम् ॥ ३ ॥</p>
<p>तस्येति ॥ विध्वस्तकुंभभाण्डं – कुंभाः – घटाः, भाण्डानि –
गर्गर्याद्युपकरणानि । कुप्यभाण्ड – पाठे स्वर्णरजतेतरद्रव्यमयभाण्डमित्यर्थः । शकटं मुराविष्टम् । तदा शकटरूपेण दैत्यस्तामाश्रितो मुरः हरिवंशे ॥ २, ३ ॥</p>
<p>गोपाः केनेति केनेदं शकटं परिवर्तितम् ।</p>
<p>तत्रैव बालकाः प्रोचुर्बालेनानेन पातितम् ॥ ४ ॥</p>
<p>रुदता दृष्टमस्माभिः पादविक्षेपपातितम् ।</p>
<p>शकटं परिवृत्तं वै नैतदन्यस्य चेष्टितम् ॥ ५ ॥</p>
<p>ततः पुनरतीवासन्गोपा विस्मयचेतसः ।</p>
<p>नन्दगोपोऽपि जग्राह बालमत्यन्तविस्मितः ॥ ६ ॥</p>
<p>गोपा इति । केनकेनेत्यत्रापि प्रोचुरित्यन्वयः । विस्मयाद्वीप्सा ॥ ४ – ६॥</p>
<p>यशोदा शकटारूढभग्नभाण्डकपालिकाः ।</p>
<p>शकटं चार्चयामास दधिपुष्पफलाक्षतैः ॥ ७ ॥</p>
<p>यशोदेत्यादि । अर्चनार्थं शकटे आरोपिताः भग्नभाण्डकपालिकाः यथा सा ॥ ७ ॥</p>
<p>गर्गश्च गोकुले तत्र वसुदेवप्रचोदितः ।</p>
<p>प्रच्छन्न एव गोपानां संस्कारानकरोत्तयोः ॥ ८ ॥</p>
<p>गर्गश्चेति ॥ गर्गः– यदुपुरोहितः । गोपानां संछन्नः – तैरज्ञातः ॥ ८ ॥</p>
<p>ज्येष्ठं च राममित्याह कृष्णं चैव तथाऽवरम् ।</p>
<p>गर्गो मतिमतां श्रेष्ठो नाम कुर्वन्महामतिः ॥ ९ ॥</p>
<p>ज्येष्ठमिति ॥ मतिमतां – मुनीनाम् ॥ ९ ॥</p>
<p>स्वल्पेनैव तु कालेन रङ्गिणौ तौ तदा व्रजे ।</p>
<p>घृष्टजानुकरौ विप्र बभूवतुरुभावपि ॥ १० ॥</p>
<p>करीषभस्मदिग्धाङ्गौ भ्रममाणावितस्ततः ।</p>
<p>न निवारयितुं सेहे यशोदा तौ न रोहिणी ॥ ११ ॥</p>
<p>स्वल्पेनेति ॥ रंगिणौ–संचारिणौ ॥ १०, ११ ॥</p>
<p>गोवाटमध्ये क्रीडन्तौ वत्सवाटं गतौ पुनः ।</p>
<p>तदहर्जातगोवत्सपुच्छाकर्षणतत्परौ ॥ १२ ॥</p>
<p>यदा यशोदा तौ बालावेकस्थानचरावुभौ ।</p>
<p>शशाक नो वारयितुं क्रीडन्तावतिचञ्चलौ ॥ १३ ॥</p>
<p>दाम्ना मध्ये ततो बद्ध्वा बबन्ध तमुलूखले ।</p>
<p>कृष्णमक्लिष्टकर्माणमाह चेदममर्षिता ॥ १४ ॥</p>
<p>यदि शक्नोषि गच्छ त्वमतिचञ्चलचेष्टित ।</p>
<p>इत्युक्त्वाऽथ निजं कर्म सा चकार कुटुंबिनी ॥ १५ ॥</p>
<p>व्याग्रायामथ तस्यां स कर्षमाण उलूखलम् ।</p>
<p>यमलार्जुनमध्येन जगाम कमलेक्षणः ॥ १६ ॥</p>
<p>कर्षता वृक्षयोर्मध्ये तिर्यग्गतमुलूखलम् ।</p>
<p>भग्नावुत्तुङ्गशाखाग्रौ तेन तौ यमलार्जुनौ ॥ १७ ॥</p>
<p>ततः कटकटाशब्दसमाकर्णनतत्परः ।</p>
<p>आजगाम व्रजजनो ददर्श च महाद्रुमौ ॥ १८ ॥</p>
<p>नवोद्गताल्पदन्तांशुसितहासं च बालकम् ।</p>
<p>तयोर्मध्यगतं दाम्ना बद्धं गाढं तथोदरे ॥ १९ ॥</p>
<p>ततश्च तामोदरतां स ययौ दामबन्धनात् ॥ २० ॥</p>
<p>गोपवृद्धास्ततः सर्वे नन्दगोपपुरोगमाः ।</p>
<p>मन्त्रयामासुरुद्विग्ना महोत्पातातिभीरवः ॥ २१ ॥</p>
<p>गोवाटमध्य इति ॥ गोवाटं— गोक्षेत्रम् ॥ १२ – २१ ॥</p>
<p>स्थाने नेह न नः कार्यं व्रजामोऽन्यन्महावनम् ।</p>
<p>उत्पाता बहवो ह्यत्र दृश्यन्ते नाशहेतवः ॥ २२ ॥</p>
<p>पूतनाया विनाशश्च शकटस्य विपर्ययः ।</p>
<p>विना वातादिदोषेण द्रुमयोः पतनन्तथा ॥ २३ ॥</p>
<p>स्थानेनेति ॥ स्थानेन — स्थित्या ॥ २२ – २३ ॥</p>
<p>वृन्दावनमितःस्थानात्तस्माद्गच्छाम मा चिरम् ।</p>
<p>यावद्भौममहोत्पातदोषो नाभिभवेद्व्रजम् ॥ २४ ॥</p>
<p>वृन्दावनमिति ॥ इतः—बृहद्वनाख्यात्, भौममहोत्पातः – चरस्थिरेषु विकृतिः । स सप्तरात्रपाकः । तत्पाककालात्प्राक् तद्भूमित्यागिनां न दोष इति श्रूयते ॥ २४ ॥</p>
<p>इति कृत्वा मतिं सर्वे गमने ते व्रजौकसः ।</p>
<p>ऊचुस्स्वं स्वं कुलं शीघ्रं गम्यतां मा विलंबथ ॥ २५ ॥</p>
<p>इतीति ॥ कुलं कुटुंबम् ॥ २५ ॥</p>
<p>ततः क्षणेन प्रययुः शकटैर्गोधनैस्तथा ।</p>
<p>यूथशो वत्सपालाश्च कालयन्तो व्रजौकसः ॥ २६ ॥</p>
<p>तत इति ॥ कालयन्तः – चारयन्तः । गोधनमिति शेषः ॥ २६ ॥</p>
<p>द्रव्यावयवनिर्धूतं क्षणमात्रेण तत्तथा ।</p>
<p>काकभाससमाकीर्णं व्रजस्थानमभूद्विज ॥ २७ ॥</p>
<p>वृन्दावनं भगवता कृष्णेनाक्लिष्टकर्मणा ।</p>
<p>शुभेन मनसा ध्यातं गवं सिद्धिमभीप्सता ॥ २८ ॥</p>
<p>ततस्तत्रातिरूक्षेऽपि घर्मकाले द्विजोत्तम ।</p>
<p>प्रावृट्काल इवोद्भूतं नवशष्पं समन्ततः ॥ २९ ॥</p>
<p>द्रव्यावयवेति ॥ द्रव्यावयवनिर्धूतं – वीह्यन्नदध्यादिद्रव्यावयवाः निर्धूनाः – आकीर्णा यत्र । क्तोऽधि – करणे च इति सूत्रम् ॥ २७ – २९ ॥</p>
<p>स समावासितः सर्वो व्रजो वृन्दावने ततः ।</p>
<p>शकटावाटपर्यन्तश्चन्द्रार्धाकारसंस्थितः ॥ ३० ॥</p>
<p>स इति ॥ शकटीवाटः – अल्पशकटीश्रेणी प्रान्ते यस्य सः । व्रततिवावी वा वाटशब्दः । चंद्रार्द्धाकारत्वं यमुनानुरोधात् । शकटीवाटपर्यन्त इति च पाठः ॥ ३० ॥</p>
<p>वत्सपालौ च संवृत्तौ रामदामोदरौ ततः ।</p>
<p>एकस्थानस्थितौ गोष्ठे चेरतुर्बाललीलया ॥ ३१ ॥</p>
<p>वत्सपालाविति ॥ एकस्थान स्थितौ — लीलास्थान स्थितौ ॥ ३१ ॥</p>
<p>बर्हिपत्रकृतापीडौ वन्यपुष्पावतंसकौ ।</p>
<p>गोपवेणुकृतातोद्यपत्रवाद्यकृतस्वनौ ॥ ३२ ॥</p>
<p>बर्होति ॥ आपीडः — शेखरः । गोपवेणुकृतातोद्यपत्रवाद्यकृत स्वनौ – गोपोचितवेणुभिरेव रचित – मुरजादिकृत्यौ, पर्णमयत्राद्यैः कृतस्वनौ च ॥ ३२ ॥</p>
<p>काकपक्षधरौ बालौ कुमाराविव पावकी ।</p>
<p>हसंतौ च रमन्तौ च चेरतुः स्म महावनम् ॥ ३३ ॥</p>
<p>क्वचिद्वहन्तावन्योन्यं क्रीडमानौ तथा परैः ।</p>
<p>गोपपुत्रैः समं वत्सांश्चारयन्तौ विचेरतुः ॥ ३४ ॥</p>
<p>कालेन गच्छता तौ तु सप्तवर्षौ महाव्रजे ।</p>
<p>सर्वस्य जगतः पालौ वत्सपालौ बभूवतुः ॥ ३५ ॥</p>
<p>प्रावृट्कालस्ततोऽतीव मेघौघस्थगितांबरः ।</p>
<p>बभूव वारिधाराभिरैक्यं कुर्वन्दिशामिव ॥ ३६ ॥</p>
<p>काकपक्षधराविति ॥ काकपक्षः – शिखा । पात्रकी – शाख विशाखाख्यौ स्कन्दांशौ ॥ ३३ – ३६ ॥</p>
<p>प्ररूढनवशष्पाढ्या शक्रगोपाचिता मही ।</p>
<p>तथा मारकतीवासीत्पद्मरागविभूषिता ॥ ३७ ॥</p>
<p>प्ररूढेति ॥ शक्रगोपः – अरुणः कीट विशेषः । मारकती – मरकतमयी ॥ ३७ ॥</p>
<p>ऊहुरुन्मार्गवाहीनि निम्नगांभांसि सर्वतः ।</p>
<p>मनांसि दुर्विनीतानां प्राप्य लक्ष्मीं नवामिव ॥ ३८ ॥</p>
<p>ऊहुरितिः ॥ ऊहुः – जग्मुः । वहतिरत्र प्रापणे ॥ ३८ ॥</p>
<p>न रेजेऽन्तरितश्चन्द्रो निर्मलो मलिनैर्घनैः ।</p>
<p>सद्वादिवादो मूर्खाणां प्रगल्भाभिरिवोक्तिभिः ॥ ३९ ॥</p>
<p>नेति ॥ सद्वादिवादः – वैदिकवादः । मूर्खाः – वेदबाह्यकुदृष्टयः ॥ ३९ ॥</p>
<p>निर्गुणेनापि चापेन शक्रस्य गगने पदम् ।</p>
<p>अवाप्यताविवेकस्य नृपस्येव परिग्रहे ॥ ४० ॥</p>
<p>निर्गुणेनेति ॥ अविवेकनृपतिपरिग्रहे निर्गुणेन पुरुषेणेव ॥ ४० ॥</p>
<p>मेघपृष्ठे बलाकानां रराज विमला ततिः ।</p>
<p>दुर्वत्ते वृत्तचेष्टेव कुलीनस्यातिशौभना ॥ ४१ ॥</p>
<p>न बबन्धांबरे स्थैर्यं विद्युदत्यन्तचञ्चला ।</p>
<p>मैत्रीव प्रवरे पुंसि दुर्जनेन प्रयोजिता ॥ ४२ ॥</p>
<p>मेघपृष्ठ इति ॥ दुर्वृत्ते–अपकारिणि, कुलीनस्य – अभिजातस्य, वृत्तचेष्टा – सच्चरितमुपकारादिकं लब्धपरभागमौज्ज्वल्यं याति । यद्वा दुर्वृत्तलक्षणं दृष्ट्वा सज्जनचेष्टेव ॥ ४१,४२ ॥</p>
<p>मार्गा बभूवुरस्पष्टास्तृणशष्पचयावृताः ।</p>
<p>अर्थान्तरमनुप्राप्ताः प्रजडानामिवोक्तयः ॥ ४३ ॥</p>
<p>मार्गा इति ॥ अर्थान्तरं – स्वविवक्षितादन्यमर्थम् ॥ ४३ ॥</p>
<p>उन्मत्तशिखिसारङ्गे तस्मिन्काले महावने ।</p>
<p>कृष्णरामौ मुदायुक्तौ गोपालैश्चेरतुः सह ॥ ४४ ॥</p>
<p>उन्मत्तेति ॥ सारंगः– चातकः ऋष्यो वा ॥ ४४ ॥</p>
<p>क्वचिद्गोभिः समं रम्यं गेयतानरतावुभौ ।</p>
<p>चेरतुः क्वचिदत्यर्थं शीतवृक्षतलाश्रितौ ॥ ४५ ॥</p>
<p>क्वचित्कदंबस्रक्चित्रौ मयूरस्रग्विराजितौ ।</p>
<p>विलिप्तौ क्वचिदासातां विविधैर्गिरिधातुभिः ॥ ४६ ॥</p>
<p>कचिदिति ॥ गेयतानरतौ – तानो नाम गायतोऽन्यस्यान्येन वेण्वादिकृत्य श्रुत्याद्यनुग्रहः ॥ ४५ – ४६ ॥</p>
<p>पर्णशय्यासु संसुप्तौ क्वचिन्निद्रान्तरैषिणौ ।</p>
<p>क्वचिद्गर्जति जीमूते हाहाकाररवाकुलौ ॥ ४७ ॥</p>
<p>पर्णशय्यास्वति ॥ निद्रान्तरैषिणौ – निद्रार्थमवकाशार्थिनौ ॥ ४७ ॥</p>
<p>गायतामन्य गोपानां प्रशंसापरमौ क्वचित् ।</p>
<p>मयूरकेकानुगतौ गोपवेणुप्रवादकौ ॥ ४८ ॥</p>
<p>इति नानाविधैर्भावैरुत्तमप्रीतिसंयुतौ ।</p>
<p>क्रीडन्तौ तौ वने तस्मिञ्चेरतुस्तुष्टमानसौ ॥ ४९ ॥</p>
<p>गायतामिति ॥ केकानुगतौ – तारध्वन्यनुगतौ । तदुक्तम् तारं तु विद्यात्सवनं तृतीयं शिरोगतं तच्च सदा प्रयोग्यम् । मयूरहंसान्यभृतस्वराणां तुल्येन नादेन शिरः स्थितेन इति ॥ ४८, ४९ ॥</p>
<p>विकाले च समं गोभिर्गोपवृन्दसमन्वितौ ।</p>
<p>विहृत्याथ यथायोगं व्रजमेत्य महाबलौ ॥ ५० ॥</p>
<p>गोपैः समानैः सहितौ क्रीडन्तावमराविव ।</p>
<p>एवं तावूषतुस्तत्र रामकृष्णौ महाद्युती ॥ ५१ ॥</p>
<p>विकाले चेति ॥ विकाले – रात्रावपि ॥ ५०, ५१ ॥</p>
<p>इति श्रीविष्णुमहापुराणे पञ्चमांशे षष्ठोध्यायः ॥ ६ ॥</p>
<p>अथ पञ्चमांशे सप्तमोऽध्यायः</p>
<p>श्रीपराशर उवाच</p>
<p>एकदा तु विना रामं कृष्णो वृन्दावनं ययौ ।</p>
<p>विचचार वृतो गोपैर्वन्यपुष्पस्रगुज्ज्वलः ॥ १ ॥</p>
<p>एकदा त्विति ॥ विना रामम् – स हि तस्य नागह्रदप्रवेशं नानुमन्येत ॥ १ ॥</p>
<p>स जगामाथ कालिन्दीं लोल कल्लोलशालिनीम् ।</p>
<p>तीरसंलग्नफेनौघैर्हसन्तीमिव सर्वतः ॥ २ ॥</p>
<p>स इति ॥ फेनस्य शौक्ल्याद्धसन्ती मिवेत्युत्प्रेक्ष! । हसन्तीम् – अङ्गारशकटिका मिवेत्युपमा वा । अत्र ज्वालावत्कल्लोलः, भस्मवत्फेनः ॥ २ ॥</p>
<p>तस्याश्चतिमहाभीमं विषाग्निश्रितवारिणम् ।</p>
<p>ह्रदं कालीयनागस्य ददर्शातिविभीषणम् ॥ ३ ॥</p>
<p>विषाग्निना प्रसरता दग्धतीरमहीरुहम् ।</p>
<p>वाताहतांबुविक्षेपस्पर्शदग्धविहङ्गमम् ॥ ४ ॥</p>
<p>तमतीव महा रौद्रं मृत्युवक्रमिवापरम् ।</p>
<p>विलोक्य चिन्तयामास भगवान्मधुसूदनः ॥ ५ ॥</p>
<p>तस्या इति ॥ श्रितं – तप्तम् ॥ ३ – ५ ॥</p>
<p>अस्मिन्वसति दुष्टात्मा कालीयोऽसौ विषायुधः ।</p>
<p>यो मया निर्जितस्त्यक्त्वा दुष्टो गच्छेत्पयोनिधिम् ॥ ६ ॥</p>
<p>तेनेयं दूषिता सर्वा यमुना सागरङ्गमा ।</p>
<p>न नरैगोधनैश्चापि तृषार्तैरुपभुज्यते ॥ ७ ॥</p>
<p>तदस्य नागराजस्य कर्तव्यो निग्रहो मया ।</p>
<p>निस्त्रासास्तु सुखं येन चरेयुर्व्रजवासिनः ॥ ८ ॥</p>
<p>एतदर्थं तु लोकेस्मिन्नवतारः कृतो मया ।</p>
<p>यदेषामुत्पथस्थानां कार्या शान्तिर्दुरात्मनाम् ॥ ९ ॥</p>
<p>अस्मिन्निति ॥ यो मयेत्यादि । मया – मद्विभूतिभूतेन तार्क्ष्येत्यर्थः । नष्टः – न दृष्टः । सोऽस्मिन् मत्स्यानुजिवृक्षु सौभरिशापभीततार्क्ष्यदुष्प्रवेशे वसति । अयमर्थो भागवते द्रष्टव्यः ॥ ६ – ९ ॥</p>
<p>तदेतं नातिदूरस्थं कदंबमुरुशाखिनम् ।</p>
<p>अदिरुद्य पतिष्यामि ह्रदेऽस्मिन्ननिलाशिनः ॥ १० ॥</p>
<p>तदिति ॥ कदंबोऽसावमृतमानयता तार्क्ष्येणक्रान्ततत्वान्न दग्ध इति पुराणान्तरसिद्धम् ॥ १० ॥</p>
<p>श्रीपराशर उवाच</p>
<p>इत्थं विचिन्त्य बद्धा च गाढं परिकरं ततः ।</p>
<p>निपपात ह्रदे तत्र नागराजस्य वेगतः ॥ ११ ॥</p>
<p>तेनातिपतता तत्र क्षोभितःस महाह्रदः ।</p>
<p>अत्यर्थं दूरजातांस्तु समसिंचन्महीरुहान् ॥ १२ ॥</p>
<p>ते हि दुष्टविषज्वालातप्तांबुपवनोक्षिताः ।</p>
<p>जज्वलुः पादपाःसद्यो ज्वालाव्याप्तदिगन्तराः ॥ १३ ॥</p>
<p>आस्फोटयामास तदा कृष्णो नागह्रने भुजम् ।</p>
<p>तच्छब्दश्रवणाच्चाशु नागराजोऽभ्युपागमत् ॥ १४ ॥</p>
<p>आताम्रनयनः कोपाद्विषज्वालाकुलैर्मुखैः ।</p>
<p>वृतो महाविषैश्चान्यैरुरगैरनिलाशनैः ॥ १५ ॥</p>
<p>इत्थमिति ॥ परितः क्रियत इति परिकरो वस्त्रम् । ११ – १५ ॥</p>
<p>नागपत्न्यश्च शतशो हारिहारोपशोभिताः ।</p>
<p>प्रकंपिततनुक्षेपचलत्कुन्तलकान्तयः ॥ १६ ॥</p>
<p>ततः प्रवेष्टितःसर्पैः स कृष्णो भोगबन्धनैः ।</p>
<p>ददंशुस्तेऽपि तं कृष्णं विषज्वालाकुलैर्मुखैः ॥ १७ ॥</p>
<p>नागपत्न्यश्चेति । हारिहारेत्यादिना हारादिभूषितत्वोक्तेः, व्यक्तवाक्योक्तेश्च तासां मनुष्यसमपूर्व – कायत्वं विज्ञेयम् ॥ १६–१७ ॥</p>
<p>तं तत्र पतितं दृष्ट्वा सर्पभोगौर्निपीडितम् ।</p>
<p>गोपा व्रजमुपागम्य चुक्रुशुः शोकलालसाः ॥ १८ ॥</p>
<p>गोपा ऊचुः</p>
<p>एष मोहं गतः कृष्णो मग्नौ वै कालियह्रदे ।</p>
<p>भक्ष्यते नागराजेन तमागच्छत पश्यत ॥ १९ ॥</p>
<p>तच्छुत्वा तत्र ते गोपा वज्रपा तोपमं वचः ।</p>
<p>गोप्यश्च त्वरीता जग्मुर्यशोदाप्रमुखा ह्रदम् ॥ २० ॥</p>
<p>तमिति ॥ लालसाः – व्याकुलाः । पश्यतेति चुक्रुशुः ॥ १८ – २० ॥</p>
<p>हाहा क्वासाविति जनो गोपीनामतिविह्वलः ।</p>
<p>यशोदया समं भ्रान्तो द्रुतप्रस्खलितं ययौ ॥ २१ ॥</p>
<p>हाहेति ॥ विह्वलः –परवशः ।’ २१ ॥</p>
<p>नन्दगोपश्च गोपाश्च रामश्चाद्भुतविक्रमः ।</p>
<p>त्वरितं यमुनां जग्मुः कृष्णदर्शनलालासाः ॥ २२ ॥</p>
<p>ददृशुश्चापि ते तत्र सर्पराजवशङ्गतम् ।</p>
<p>निष्प्रयत्नीकृतं कृष्णं सर्पभोगविवेष्टितम् ॥ २३ ॥</p>
<p>नन्दगोपोऽपि निश्चेष्टो न्यस्य पुत्रमुखे दृशम् ।</p>
<p>यशोदा च महाभागा बभूव मुनिसत्तम ॥ २४ ॥</p>
<p>नन्दगोप इति ॥ कृष्णदर्शनलालसाः । अत्र लालसपदमौत्सुक्यपरम् ॥ २२ – २४ ॥</p>
<p>गोप्यस्त्वन्या रुदन्त्यश्च ददृशुः शोककातराः ।</p>
<p>प्रोचुश्च केशवं प्रीत्या भयकातर्यगद्गदम् ॥ २५ ॥</p>
<p>गोप्य ऊचुः</p>
<p>सर्वा यशोदया सार्धं विशामोऽत्र महाह्रदम् ।</p>
<p>सर्पराजस्य नो गन्तुमस्माभिर्युज्यते व्रजम् ॥ २६ ॥</p>
<p>दिवसः सो विना सूर्यं विना चन्द्रेण का निशा ।</p>
<p>विना वृषेण का गावो विना कृष्णेन को व्रजः ॥ २७ ॥</p>
<p>विनाकृता न यास्यामः कृष्णेनानेन गोकुलम् ।</p>
<p>अरम्यं नातिसेव्यं च वारिहीनं यथा सरः ॥ २८ ॥</p>
<p>गोप्य इति ॥ कातराः – अधीराः ॥ २५ – २८॥</p>
<p>यत्र नेन्दीवरश्यामकायकान्तिरयं हरिः ।</p>
<p>तेनापि पातुर्वासेन रतिरस्तीति विस्मयः ॥ २९ ॥</p>
<p>यत्रेति ॥ यत्र न हरिः तेनापि मातुर्वासेन – जननीगृहेणापि रतिरस्ति चेद्विस्मयः । कृष्णरहित मातृगृहेऽपि प्रीतिर्नास्तीत्यर्थः ॥ २९ ॥</p>
<p>उत्फुल्लपङ्कजदलस्पष्टकान्तिविलोचनम् ।</p>
<p>अपश्यन्तो हरिं दीनाः कथं गोष्ठे भविष्यथ ॥ ३० ॥</p>
<p>उत्फुल्लेति ॥ कथं भविष्यथ – कथमपि भवितुं न शक्ष्यथेत्यर्थः ॥ ३० ॥</p>
<p>अत्यन्त मधुरालापहृताशेषमनोरथम् ।</p>
<p>न विना पुण्डरीकाक्षं यास्यामो नन्दगोकुलम् ॥ ३१ ॥</p>
<p>अत्यर्थेति ॥ अत्यर्थम् –अत्यन्तम् ॥ ३१ ॥</p>
<p>भोगेनाविष्टितस्यापि सर्पराजस्य पश्यत ।</p>
<p>स्मितशोभिमुखं गोप्यः कृष्णस्यास्मद्विलोकने ॥ ३२ ॥</p>
<p>भोगेनेति ॥ अस्मद्विलोकने सतीति शेषः ॥ ३२ ॥</p>
<p>श्रीपराशर उवाच</p>
<p>इति गोपीवचः श्रुत्वा रौहिणेयो महाबलः ।</p>
<p>गोपांश्च त्रासविधुरान्विलोक्य स्तिमितेक्षणान् ॥ ३३ ॥</p>
<p>इतीति ॥ त्रासविधुरान् – त्रासनिश्चेष्टान् ॥ ३३ ॥</p>
<p>नन्दं च दीनमत्यर्थं न्यस्तदृष्टिं सुतानने ।</p>
<p>मूर्छाकुलां यशोदां च कृष्णमाहात्मसंज्ञया ॥ ३४ ॥</p>
<p>नन्दं चेति ॥ आत्मसंज्ञया— अनन्यवेद्येन संकेतेन ॥ ५७ ॥</p>
<p>किमिदं देवदेवेश भावोऽयं मानुषस्त्वया ।</p>
<p>व्यज्यतेऽत्यन्तमात्मानं किमनन्तं न वेत्सि यत् ॥ ३५ ॥</p>
<p>किमिदमिति ॥ किं त्वमात्मानमनन्तम् – ईश्वरं यन्न वेत्सि, तेन सर्पदष्टत्वमूर्च्छादिरयं मानुषो भावः अत्यन्तं व्यज्यते, किमिदमित्मन्वयः ॥ ३५ ॥</p>
<p>त्वमेव जगतो नाभिरराणामिव संश्रयः ।</p>
<p>कर्ताऽपहर्ता पाता च त्रौलोक्यं त्वं त्रयीमयः ॥ ३६ ॥</p>
<p>सेन्द्रै रुद्राग्निवसुभिरादित्यैर्मरुदश्विभिः ।</p>
<p>चिन्त्यसे त्वमचिन्त्यात्मन् समस्तैश्चैव योगिभिः ॥ ३७ ॥</p>
<p>त्वमेवेति ॥ अराणां नाभिरिव त्वमस्य जगतः संश्रयः ॥ ३६,३७ ॥</p>
<p>जगत्यर्थं जगन्नाथ भारावतरणेच्छया ।</p>
<p>अवतीर्णोऽसि मर्त्येषु तवांशश्चाहमग्रजः ॥ ३८ ॥</p>
<p>जगत्यर्थमिति ॥ तवांशः – तव विभूतिः ॥ ३८ ॥</p>
<p>मनुष्यलीलां भगवन् भजता भवता सुराः ।</p>
<p>विडम्बयन्तस्त्वल्लीलां सर्व एव सहासते ॥ ३९ ॥</p>
<p>अवतार्य भवान्पूर्वं गोकुले तु सुराङ्गनाः ।</p>
<p>क्रीडार्थमात्मनः पश्चादवर्तीर्णोऽसि शाश्वत ॥ ४० ॥</p>
<p>अत्रावतीर्णयोः कृष्ण गोपा एव हि बान्धवाः ।</p>
<p>गोप्यश्च सीदतः कस्मादेतान्बन्धूनुपेक्षसे ॥ ४१ ॥</p>
<p>दर्शितो मानुषो भावो दर्शितं बालचापलम् ।</p>
<p>तदयं दम्यतां कृष्ण दुष्टत्मा दशनायुधः ॥ ४२ ॥</p>
<p>मनुष्येत्यादि । मनुष्यदेहग्रहणात्मिका लीलां भजता त्वया हेतुभूतेन सुराश्च गोपेषु जातास्त्वल्लीलां विडंबयन्तः–अनुकुर्वन्त आसते ॥ ३९ – ४२ ॥</p>
<p>श्रीपराशर उवाच</p>
<p>इति संस्मारितः कृष्णः स्मितभिन्नोष्ठसंपुटः ।</p>
<p>आस्फोट्य मोचयामास स्वदेहं भोगिबन्धनात् ॥ ४३ ॥</p>
<p>आनम्य चापि हस्ताभ्यामुभाभ्यां मध्यमं शिरः ।</p>
<p>आरुह्याभुग्नशिरसः प्रणनर्तोरुविक्रमः ॥ ४४ ॥</p>
<p>इतीति ॥ स्मितभिन्नेति । मायोद्घाटनात् स्मितोदयः ॥ ४३ – ४४ ॥</p>
<p>प्राणाः फणेऽभवंश्चास्य कृष्णस्याङ्घ्रिनिकुट्टनैः ।</p>
<p>यत्रोन्नतिं च कुरुते ननामास्य ततः शिरः ॥ ४५ ॥</p>
<p>प्राणा इति ॥ निकुट्टनै— प्रहारैः ॥ ४५ ॥</p>
<p>मूर्छामुपाययौ भ्रान्त्या नागः कृष्णस्य रेचकैः ।</p>
<p>दण्डपातनिपातेन ववाम रुधिरं बहु ॥ ४६ ॥</p>
<p>तं विभुग्रशिरोग्रीवमास्येभ्यस्स्रुतशोणितम् ।</p>
<p>विलोक्य करुणं जग्मुस्तत्पत्न्यो मधुसूदनम् ॥ ४७ ॥</p>
<p>नागपत्न्य ऊचुः</p>
<p>ज्ञातोऽसि देवदेवेश सर्वज्ञस्त्वमनुत्तमः ।</p>
<p>परं ज्योतिरचिन्त्यं यत्तदंशः परमेश्वरः ॥ ४८ ॥</p>
<p>न समर्थाः सुराःस्तोतुं यमनन्यभवं विभुम् ।</p>
<p>स्वरूपवर्णनं तस्य कथं योषित्करिष्यति ॥ ४९ ॥</p>
<p>यस्याखिलमहीव्योमजलाग्निपवनात्मकम् ।</p>
<p>ब्रह्माण्डमल्पकाल्पांशः स्तोष्यामस्तं कथं वयम् ॥ ५० ॥</p>
<p>यमतो न विदुर्नित्यं यत्स्वरूपं हि योगिनः ।</p>
<p>परमार्थमणोरल्पं स्थूलात्स्थूलं नताः स्म तम् ॥ ५१ ॥</p>
<p>न यस्य जन्मने धाता यस्य चान्ताय नान्तकः ।</p>
<p>स्थितिकर्ता न चान्योऽस्ति यस्य तस्मै नमःसदा ॥ ५२ ॥</p>
<p>मूर्च्छामिति ॥ भ्रान्तिरेचकदण्डपाताः नृत्तोक्ताः पादन्यासविशेषाः । यथाह भरतः अन्तर्भ्रम – रिका ज्ञेया भ्रमरी बाह्यपूर्विका । अलग्नभ्रमरी च स्यादुचितभ्रमरी तथा ॥ चित्रभ्रमरिका चैव चक्रभ्रमरिका तथा । तिर्यग्म्रमरिका चेति भ्रमासप्त प्रकीर्तिताः ॥ पार्श्वातपार्श्वं तु गमनं स्खलितेश्वलितैः पदैः । विविधैश्चैव पादैश्च पादरेचक उच्यते ॥ पार्ष्णी यस्य स्थितौ भूमावूर्ध्वमग्रतलं तथा । अङ्गुल्यश्वाञ्चितास्सर्वास्सपादस्वञ्चित – सुस्मृतः ॥ पृष्ठतो ह्यश्चितं कृत्वा पादमग्रतलेन तु । द्रुतं निपातयेद्भूमौ चादिनू पुरपादिका ॥ चरणं नू पुरं कृत्वा पुरतः संप्रसारयेत् । क्षिप्रमाविद्धकरणं दण्डपाता तु सा स्मृता ॥ इति ॥ ४६ – ५२ ॥</p>
<p>कोपः स्वल्पोऽपि ते नास्ति स्थितिपालनमेव ते ।</p>
<p>कारणं कालियस्यास्य दमने श्रुयतां वचः ॥ ५३ ॥</p>
<p>स्त्रियोऽनुकंप्याःसाधूनां मूढा दीनाश्च जन्तवः ।</p>
<p>यतस्ततोऽस्य दीनस्य क्षम्यतां क्षमतां वर ॥ ५४ ॥</p>
<p>समस्तजगदाधारो भवानल्पबलः फणी ।</p>
<p>त्वत्पादपीडितो जह्यान्मुहूर्तार्धेन जीवितम् ॥ ५५ ॥</p>
<p>कोप इति ॥ स्थितिपालनं– लोकमर्यादास्थापनम् । श्रूयतामय – अथ अस्मद्वचनं श्रूयताम ॥ ५३ – ५५ ॥</p>
<p>क्व पन्नगोऽल्पवीर्योऽयं क्व भवान्भुवनाश्रयः ।</p>
<p>प्रीतिद्वेषौ समोत्कृष्टगोचरौ भवतोऽव्यय ॥ ५६ ॥</p>
<p>ततः कुरु जगत्स्वामिन्प्रसादमवसीदतः ।</p>
<p>प्राणांस्त्यजति नागोऽयं भर्तृभिक्षा प्रदीयताम् ॥ ५७ ॥</p>
<p>भुवनेश जगन्नाथ महापुरुषपूर्वज ।</p>
<p>प्राणांस्त्यजति नागोऽयं भर्तृभिक्षां प्रयच्छ नः ॥ ५८ ॥</p>
<p>वेदान्तवेद्य देवेश दुष्टदैत्यनिबर्हम ।</p>
<p>प्राणांस्त्यजति नागोऽयं भर्तृभिक्षा प्रदीयताम् ॥ ५९ ॥</p>
<p>श्रीपराशर उवाच</p>
<p>इत्युक्ते ताभिराश्वस्य क्लान्तदेहोपि पन्नगः ।</p>
<p>प्रसीद देवदेवेति प्राह वाक्यं शनैः शनैः ॥ ६० ॥</p>
<p>क्वेति ॥ समोत्कृष्टयोः प्रीतिर्द्वेषो वा कार्यः । न स्वीदृशे निकृष्ट इति भावः ॥ ५६ – ६० ॥</p>
<p>कालिय उवाच</p>
<p>तवाष्टगुणमैश्वर्यं नाथ स्वाभाविकं परम् ।</p>
<p>निरस्तातिशयं यस्य तस्य स्तोष्यामि किन्वहम् ॥ ६१ ॥</p>
<p>तवेत्यादि ॥ किन्नु स्तोष्यामीति भावः । अष्टौ गुणा यस्य तदष्टगुणमैश्वर्यम् । ते चाणिमादयः । स्वाभाविकत्वादि विशेषणैस्सनकादिव्यावृत्तिः ॥ ६१ ॥</p>
<p>त्वं परस्त्वं परस्याद्यः परं त्वत्तः परात्मकम् ।</p>
<p>परस्मात्परमो यस्त्वं तस्य स्तोष्यामि किन्वहम् ॥ ६२ ॥</p>
<p>यस्माद्बह्मा च रुद्रश्च चन्द्रेन्द्रमरुदश्विनः ।</p>
<p>वसवश्च सहादित्यैस्तस्य स्तोष्यामि किन्वहम् ॥ ६३ ॥</p>
<p>स्वं पर इत्यादि ॥ प्रकृतेः परः पुमांस्त्वम् । परस्माद्यः परः मुक्तः स त्वम् । परं त्वत्तः परात्मकम् – इन्द्रियादेरुत्कृष्टं प्रधानमपि त्वत्तो भवति । परस्मात्परमो यस्त्वम् – उक्ताद्बद्धमुक्तप्रधानरूपात्परस्मात् परमो यः सः त्वम् ; तस्य तब किं स्तोष्यामीति । परं त्वत्तः परात्मकेति पाठे, हे परात्मक – उत्कृष्टस्वरूप ! त्वत्तः परं प्रधानं प्रवर्तते । परस्माद्यः मुक्तः स त्वमिति शेषः । त्वं परस्त्वं परस्माद्यः परं त्वत्तः परात्मकम् इति च पाठः ॥ ६२, ६३ ॥</p>
<p>एकावयवसूक्ष्मांशो यस्यैतदखिलं जगत् ।</p>
<p>कल्पनावयवस्यांशस्तस्य स्तोष्यामि किन्वहम् ॥ ६४ ॥</p>
<p>एकावयवेति ॥ कल्पनावयवात्मा—संकल्पसिद्धावयवात्मा । इच्छागृहीता भिमतोरुदेह इति यावत् ॥ ६४ ॥</p>
<p>सदसद्रूपिणो यस्य ब्रह्माद्यास्त्रिदशेश्वराः ।</p>
<p>परमार्थं न जानन्ति तस्य स्तोष्यामि किन्वहम् ॥ ६५ ॥</p>
<p>ब्रह्माद्येरर्चिते यस्तु गन्धपुष्पानुलेपनैः ।</p>
<p>नन्दनादिसमुद्भूतैः सोऽर्च्यते वा कथं मया ॥ ६६ ॥</p>
<p>यस्यावताररूपाणि देवराजःसदाऽर्चति ।</p>
<p>न वेत्ति परमं रूपं सोऽर्च्यते वा कथं मया ॥ ६७ ॥</p>
<p>विषयेभ्यः समावृत्त्य सर्वाक्षाणि च योगिनः ।</p>
<p>यमर्चयन्ति ध्यानेन सोऽर्च्यते वा कथं मया ॥ ६८ ॥</p>
<p>सदसद्रूपिण इति ॥ सदसदूपिणः– मूर्तामूर्तरूपवतः ॥ ६५ – ६८ ॥</p>
<p>हृदि संकल्प्य यद्रूपं ध्यानेनार्चन्ति योगिनः ।</p>
<p>भावपुष्पादिना नाथः सोऽर्च्यते वा कथं मया ॥ ६९ ॥</p>
<p>सोऽहं ते देवदेवेश नार्चनादौ स्तुतौ न च ।</p>
<p>सामर्थ्यवान् कृपामात्रमनोवृत्तिः प्रसीद मे ॥ ७० ॥</p>
<p>सर्पजातिरियं क्रुरा यस्यां जातोऽस्मि केशव ।</p>
<p>तत्स्वभावोऽयमत्रास्ति नापराधो ममाच्युत ॥ ७१ ॥</p>
<p>सृज्यते भवता सर्वं तथा संह्रीयते जगत् ।</p>
<p>जातिरूपस्वभावाश्च सृज्यन्ते सृजता त्वया ॥ ७२ ॥</p>
<p>यथाहं भवता सृष्टो जात्या रूपेण चेश्वर ।</p>
<p>स्वभावेन च साधुत्वं तथेदं चेष्टितं मया ॥ ७३ ॥</p>
<p>यद्यन्यथा प्रवर्तेयं देवदेव ततो मयि ।</p>
<p>न्याय्यो दण्डनिपातो वै तवैव वचनं यथा ॥ ७४ ॥</p>
<p>हृदीत्यादि ॥ यद्रूपं ध्यानेन संकल्प्य । भावमयानि पुष्पाणि – अहिंसादीनि, अहिंसा प्रथमं पुष्पं पुष्पमिन्द्रियनिग्रहः । सर्वभूतदया पुष्पं क्षमा पुष्पं विशिष्यते ॥ शमः पुष्पं दमः पुष्पं ध्यानपुष्पं च सप्तमम् । सत्यं चैवाष्टमं पुष्पमेभिस्तुष्यति केशवः ॥ इति वचनात् ॥ ६९ – ७४ ॥</p>
<p>तथाप्यज्ञे जगत्स्वामिन्दण्डं पातितवान्मयि ।</p>
<p>स सोढव्यो मया दण्डस्त्वत्तो मे मामेत्ययं वरः ॥ ७५ ॥</p>
<p>हतवीर्यो हतविषो दमितोऽहं त्वयाऽच्युत ।</p>
<p>जीवितं दीयतामेकमाज्ञापय करोमि किम् ॥ ७६ ॥</p>
<p>श्रीभगवानुवाच</p>
<p>नात्र स्थेयन्त्वया सर्प कदाचिद्यमुनाजले ।</p>
<p>सपुत्रपरिवारस्त्वं समुद्रसलिलं व्रज ॥ ७७ ॥</p>
<p>मत्पदानि च ते सर्प दृष्ट्वा मूर्धनि सागर ।</p>
<p>गरुडः पन्नगरिपुस्त्वयि न प्रहरिष्यति ॥ ७८ ॥</p>
<p>श्रीपराशर उवाच</p>
<p>इत्युक्त्वा सर्पराजं तं मुमोच भगवान्हरिः ।</p>
<p>प्रणम्य सोऽपि कृष्णाय जगाम पयसां निधिम् ॥ ७९ ॥</p>
<p>पश्यतां सर्वभूतानां सभृत्यसुतबान्धवः ।</p>
<p>समस्तभार्यासहितः परित्यज्य स्वकं ह्रदम् ॥ ८० ॥</p>
<p>तथेति ॥ स सोढव्य इति । अयं दण्डरूपो वरस्वत्तो मामेति, मया सोढव्यः । स श्लाघ्योऽयं वरो दण्डस्त्वत्तो मे नान्यतो वरः, इति च पाठः ॥ ७५ – ८० ॥</p>
<p>गते सर्पे परिष्वज्य मृतं पुनरिवागतम् ।</p>
<p>गोपा मूर्धनि हार्देन सिषिचुर्नेत्रजैर्जलैः ॥ ८१ ॥</p>
<p>गत इति ॥ गोपाः नन्दाद्या वृद्धाः ॥ ८१ ॥</p>
<p>कृष्णामाक्लिष्टकर्माणमन्ये विस्मितचेतसः ।</p>
<p>तुष्टुवुर्मुदिता गोपा दृष्ट्वा शिवजलां नदीम् ॥ ८२ ॥</p>
<p>कृष्णमिति ॥ अन्ये – श्रीदामादिसवयसः ॥ ८२ ॥</p>
<p>गीयमानः स गोपीभिश्चारितैः साधुचेष्टितैः ।</p>
<p>संस्तूयमानो गोपैश्च कृष्णो व्रजमुपागमत् ॥ ८३ ॥</p>
<p>गीयमान इति ॥ चरितैः हेतुभिः ॥ ८३ ॥</p>
<p>इति श्रीविष्णुमहापुराणे पञ्चमांशे सप्तमोऽध्यायः ॥ ७ ॥</p>
<p>अथ पञ्चमांशेऽष्टमोऽध्यायः</p>
<p>श्रीपराशर उवाच</p>
<p>गाः पालयन्तौ च पुनः सहितौ बलकेशवौ ।</p>
<p>भ्रममाणौ वने तस्मिन् रम्यं तालवनं गतौ ॥ १ ॥</p>
<p>तत्तु तालवनं दिव्यं धेनुको नाम दानवः ।</p>
<p>मृगमांसकृताहारः सदाऽध्यास्ते खराकृतिः ॥ २ ॥</p>
<p>तत्तु तालवनं पक्वफलसंपत्समन्वितम् ।</p>
<p>दृष्ट्वा स्पृहान्विता गोपाः फलादानेऽब्रुवन्वचः ॥ ३ ॥</p>
<p>गोपा ऊचुः</p>
<p>हे राम हे कृष्ण सदा धेनुकेनैष रक्ष्यते ।</p>
<p>भूप्रदेशो यतस्तस्मात्पक्वानीमानि संति वै ॥ ४ ॥</p>
<p>फलानि पश्य तालानां गन्धामोदितदिंशि वै ।</p>
<p>वयमेतान्यभीप्सामः पात्यन्तां यदि रोचते ॥ ५ ॥</p>
<p>श्रीपराशर उवाच</p>
<p>इति गोपकुमाराणां श्रुत्वा संकर्षणो वचः ।</p>
<p>एतत्कर्तव्यमित्युक्त्वा पातयामास तानि वै ।</p>
<p>कृष्णश्च पातयामास भुवितानि फलानि वै ॥ ६ ॥</p>
<p>फलानां पततां शब्दमाकर्ण्य सुदुरासदः ।</p>
<p>आजगाम स दुष्टात्मा कोपाद्दैतेयगर्दभः ॥ ७ ॥</p>
<p>॥ १ – ७॥</p>
<p>पद्भ्यामुभाभ्यां स तदा पश्चिमाभ्यां बलं बली ।</p>
<p>जघानोरसि ताभ्यां च स च तेनाभ्यगृह्यत ॥ ८ ॥</p>
<p>पद्भ्यामिति ॥ ताभ्यां । —तयोरित्यर्थः ॥ ८ ॥</p>
<p>गृहीत्वा भ्रामयामास सोंऽबरे गतजीवितम् ।</p>
<p>तस्मिन्नेव स चिक्षेप वेगेन तृणराजनि ॥ ९ ॥</p>
<p>ततः फलान्यनेकानि तालाग्रान्निपतन्खरः ।</p>
<p>पृथिव्यां पातयामास महावातो घनानिव ॥ १० ॥</p>
<p>अन्यानथ सजातीयानागतान्दैत्यगर्दभान् ।</p>
<p>कृष्णश्चिक्षेप तालाग्रे बलभद्रश्च लीलया ॥ ११ ॥</p>
<p>क्षणेनालङ्कृता पृथ्वी पक्वैस्तालफलैस्तदा ।</p>
<p>दैत्य गर्दभदेहैश्च मैत्रेय शुशुभेऽधिकम् ॥ १२ ॥</p>
<p>गृहीत्वेति ॥ तं गृहीत्वा तृणराजनि – ताले ॥ ९ – १२ ॥</p>
<p>ततो गावो निराबाधास्तस्मिंस्तालवने द्विज ।</p>
<p>नवशष्पं सुखं चेरुर्यन्न भुक्तमभूत्पुरा ॥ १३ ॥</p>
<p>इति श्रीविष्णुमहापुराणे पञ्चमांशेऽष्टमोऽध्यायः ॥ ८ ॥</p>
<p>अथ पञ्चमांशेनवमोऽध्यायः</p>
<p>श्रीपराशर उवाच</p>
<p>तस्मिन्रासभदैतेये सानुगे विनिपातिते ।</p>
<p>सौम्यं तद्गोपगोपीनां रम्यं तालवनं बभौ ॥ १ ॥</p>
<p>ततस्तौ जातहर्षौ तु वसुदेवसुतावुभौ ।</p>
<p>हत्वा धेनुकदैतेयं भाण्डीरं वटमागतौ ॥ २ ॥</p>
<p>॥ १,२ ॥</p>
<p>क्ष्वेलमानौ प्रगायन्तौ विचिन्वन्तौ च पादपान् ।</p>
<p>चारयन्तौ च गा दूरे व्याहरन्तौ च नामभिः ॥ ३ ॥</p>
<p>क्ष्वेलमानाविति ॥ क्ष्वेलन्तो— सिंहवन्नादं कुर्वन्तौ । विचिन्वन्तौ – वासयोग्यान् देशा –</p>
<p>नन्विच्छन्तौ ॥ ३ ॥</p>
<p>निर्योगपाशस्कन्धौ तौ वनमालाविभूषितौ ।</p>
<p>शुशुभाते महात्मानौ बलाशृङ्गाविवर्षभौ ॥ ४ ॥</p>
<p>निर्योगपाश इति ॥ निर्योगपाशः – नियमनरज्जुः ॥ ४ ॥</p>
<p>सुवर्णाञ्जनचूर्णाभ्यां तौ तदा रूषितांबरौ ।</p>
<p>महेन्द्रायुधसंयुक्तौ श्वेतकृष्णाविवांबुदौ ॥ ५ ॥</p>
<p>चेरतुर्लौकसिद्धाभिः क्रीडाभिरितरेतरम् ।</p>
<p>समस्तलोकनाथानां नाथभूतौ भुवं गतौ ॥ ६ ॥</p>
<p>मनुष्यधर्माभिरतौ मानयन्तौ मनुष्यताम् ।</p>
<p>तज्जातिगुणयुक्ताभिः क्रिडाभिश्चेरतुर्वनम् ॥ ७ ॥</p>
<p>सुवर्णेति ॥ रूषिताम्बरो – रञ्जितवस्त्रौ । महेन्द्रायुधसंकाशावित्यम्बुदविशेषणम् । महेंद्रायुधेन प्रकाशमानावित्यर्थः ॥ ५ – ७ ॥</p>
<p>ततस्त्वान्दोलिकाभिश्च नियुद्धैश्च महाबलौ ।</p>
<p>व्यायामं चक्रतुस्तत्र क्षेपणीयैस्तथाऽश्मभिः ॥ ८ ॥</p>
<p>तत इति ॥ आन्दोलिकाभिः – द्वयोर्गोपयोहस्तद्वयमयान्दोलिकाभिः । नियुद्धैः
– बाहुयुद्धैः । व्यायामं श्रमम् ॥ ८॥</p>
<p>तल्लिप्सुरसुरस्तत्र ह्युभयो रममाणयोः ।</p>
<p>आजगाम प्रलंबाख्यो गोपवेषतिरोहितः ॥ ९ ॥</p>
<p>सोऽवगाहत निःशङ्कस्तेषां मध्यममानुषः ।</p>
<p>मानुषं वपुरास्थाय प्रलंबो दानवोत्तमः ॥ १० ॥</p>
<p>तल्लिप्सुरिति । तल्लिप्सुः तौ जिघृक्षुः ॥ ९,१० ॥</p>
<p>तयोशिछ्द्रान्तरप्रेप्सुरविषह्यममन्यत ।</p>
<p>कृष्णं ततो रौहिणेयं हन्तुं चक्रे मनोरथम् ॥ ११ ॥</p>
<p>तयोरिति ॥ छिद्रान्तरप्रेप्सुः प्रमादावसरं प्रतीक्षमाणः ॥ ११ ॥</p>
<p>हरिणाक्रीडनं नाम बालक्रीडनकं ततः ।</p>
<p>प्रकुर्वन्तो हि ते सर्वे द्वौद्वौ युगपदुत्थितौ ॥ १२ ॥</p>
<p>हरिणेति ॥ हरिणाक्रीडनम्–हरिणवदाक्रीडनम्, उत्प्लुतिः । द्वयोर्युगपदुत्प्लुतयोरलसः जितः, स्टुर्जेता । तत्र जितो जेतारं वहन् भाण्डीरं गत्वा पुनरुत्प्लुतिस्थानं नयेदिति पणबन्धः ॥ १२ ॥</p>
<p>श्रीदाम्ना सह गोविन्दः प्रलंबेन तथा बलः ।</p>
<p>गोपालौरपरैश्चान्ये गोपालाः पुप्लुवुस्ततः ॥ १३ ॥</p>
<p>श्रीदामानं ततः कृष्णः प्रलंबं रोहिणीसुतः ।</p>
<p>जितवान्कृष्णपक्षीयैर्गोपैरन्ये पराजिताः ॥ १४ ॥</p>
<p>ते वाहयन्तस्त्वन्योन्यं भाण्डीरं वटमेत्य वै ।</p>
<p>पुनर्निववृतुःसर्वे येये तत्र परिजिताः ॥ १५ ॥</p>
<p>संकर्षणं तु स्कन्धेन शीघ्रमुत्क्षिप्य दानवः ।</p>
<p>नभःस्थलं जगामाशु सचन्द्र इव वारिदः ॥ १६ ॥</p>
<p>असहन्रौहिणेयस्य स भारं दानवोत्तमः ।</p>
<p>ववृधे स महाकायः प्रावृषीव बलाहकः ॥ १७ ॥</p>
<p>संकर्षणस्तु तं दृष्ट्वा दग्धशैलोपमाकृतिम् ।</p>
<p>स्रग्दामलंबाभरणं मकुटाटोपमस्तकम् ॥ १८ ॥</p>
<p>रौद्रं शकटचक्राक्षं पादन्यासचलत्क्षितिम् ।</p>
<p>अभीतमनसा तेन रक्षसा रोहिणीसुतः ।</p>
<p>ह्रियमामस्ततः कृष्णमिदं वचनमब्रवीत् ॥ १९ ॥</p>
<p>श्रीदाम्नेति ॥ तत्र प्रलंबः श्रीदामपक्षीयः ॥ १३ – १९ ॥</p>
<p>कृष्णा कृष्ण ह्रियाम्येष पर्वतोदग्रमूर्तिना ।</p>
<p>केनापि पश्य दैत्येन गोपालच्छद्मरूपिणा ॥ २० ॥</p>
<p>कृष्णकृष्णेति ॥ ह्रियामि–ह्रिये । गोपालच्छद्मरूपिणा – कृत्रिमगोपालरूपिणा ॥ २० ॥</p>
<p>यदत्र सांप्रतं कार्यं मया मधुनिषूदन ।</p>
<p>तत्कथ्यतां प्रयात्येष दुरात्माऽतित्वरान्वितः ॥ २१ ॥</p>
<p>श्रीपराशर उवाच</p>
<p>तमाह रामं गोविन्दःस्मितभिन्नोष्ठसंपुटः ।</p>
<p>महात्मा रौहिणेयस्य बलवीर्यप्रमाणवित् ॥ २२ ॥</p>
<p>श्रीकृष्ण उवाच</p>
<p>किमयं मानुषो भावो व्यक्तमेवावलंब्यते ।</p>
<p>सर्वात्मन् सर्वगुह्यानां गुह्यगुह्यात्मना त्वया ॥ २३ ॥</p>
<p>यदत्रेति ॥ अत्र—– दानवे ॥ २१ – २३ ॥</p>
<p>स्मराशेषजगद्बीज कारणं कारणाग्रज ।</p>
<p>आत्मानमेकं तद्वच्च जगत्येकार्णवे च यत् ॥ २४ ॥</p>
<p>किं न वेत्सि यथाहं च त्वं चैकं कारणं भुवः ।</p>
<p>भारावतारणार्थाय मर्त्यलोकमुपागतौ ॥ २५ ॥</p>
<p>नभश्शिरस्तेंऽबुवहाश्च केशाः पादौ क्षितिर्वक्त्रमनन्तवह्नि ।</p>
<p>सोमो मनस्ते श्वसितं समीरणो दिशश्चतस्रोऽव्यय बाहवस्ते ॥ २६ ॥</p>
<p>सहस्रबक्त्रो भगवान्महात्मा सहस्रहस्ताङ्घ्रिशरीरभेदः ।</p>
<p>सहस्रपद्मोद्भवयोनिराद्यःसहस्रशस्त्वां मुनयो गृणन्ति ॥ २७ ॥</p>
<p>दिव्यं हि रूपं तव वेत्ति नान्यो देवैरशेषैरवताररूपम् ।</p>
<p>तदर्च्यते वेत्सि न किं यदन्ते त्वय्येव विश्वं लयमभ्युपैति ॥ २८ ॥</p>
<p>त्वया धृतेयं धरणी बिभर्ति चराचरं विश्वमनन्तमूर्ते ।</p>
<p>कृतादिभेदैरज कालरूपो निमेषपूर्वो जगदेतदत्सि ॥ २९ ॥</p>
<p>स्मरेत्यादि ॥ जगद्वीज – कारणानामप्या दिभूत। जगति – जगदवस्थायाम, तद्वदेकार्णेवे च – एकार्णवावस्थायां च यत्तदेकं कारणमात्मानं किं न वेत्सि ॥ २४ – २९ ॥</p>
<p>अत्तं यथा बाडबवह्निनांऽबु हिमस्वरूपं परिगृह्य कास्तम् ।</p>
<p>हिमाचले भानुमतोंऽशुसंगाज्जलत्वमभ्येति पुनस्तदेव ॥ ३० ॥</p>
<p>अत्तमिति ॥ अत्तं – चर्वितम् । कास्तं – छर्दितम् । यद्वा, केन वायुना, अस्तं वडवाग्निगतत्वे – नार्करश्मिनाडीमयेन क्षिप्तम् । अयमर्थः – सवायुना बडबाग्निना पीतं समुदाम्बु घनीभूय हिमतां गतं तेन वायु – नाडीमयार्करश्मिना सोमद्वारा हिमतौ हिमाद्रौ क्षिप्तं ग्रीष्मे पुनगदिव्यांशुसंयोगाद्विलीनं सत् यथा जलतां यातीति । अयमेवार्थः सरित्समुद्रेत्यादिना पूर्वमुक्तः ॥ ३० ॥</p>
<p>एवं त्वया संहरणेऽत्तमेतज्जगत्समस्तं त्वदधीनकं पुनः ।</p>
<p>तवैव सर्गाय समुद्यतस्य जगत्त्वमभ्येत्यसुकल्पमीश ॥ ३१ ॥</p>
<p>भवानहं च विश्वात्मन्नेकमेव च कारणम् ।</p>
<p>जगतोऽस्य जगत्यर्थे भेदेनावां व्यवस्थितौ ॥ ३२ ॥</p>
<p>एवमित्यादि ॥ संहरणात्तम् – संहरणकाले अत्तम् । तवैव सर्गाय समुद्यतस्य त्वप्येव सर्गाय समुद्यते सति ॥ ३१,३२ ॥</p>
<p>तत्स्मर्यताममेयात्मंस्त्वयाऽऽत्मा जहि दानवम् ।</p>
<p>मानुष्यमेवावलंब्य बन्धूनां क्रियतां हितम् ॥ ३३ ॥</p>
<p>तदिति ॥ मानुष्यमेवेति । स्तुत्युद्बोधितदिव्यशक्तिरपि मानुष्यमवलम्ब्यैव – मनुष्यमूर्त्यैव दानवे जहि ॥ ३३ ॥</p>
<p>श्री पराशर उवाच</p>
<p>इति संस्मारितो विप्र कृष्णेन सुमहात्मना ।</p>
<p>विहस्य पीडयामास प्रलंबं बलवान्बलः ॥ ३४ ॥</p>
<p>मुष्टिना सोऽहनन्मूर्ध्नि कोपसंरक्तलोचनः ।</p>
<p>तेन चास्य प्रहारेण बहिर्याते विलोचने ॥ ३५ ॥</p>
<p>इतीति । विहस्येति उद्बोधितस्वरूपानुसंधानचिह्नम् ॥ ३४,३५ ॥</p>
<p>स निष्कासितमस्तिष्को मुखाच्छोणितमुद्वमन् ।</p>
<p>निपपात महीपृष्ठे दैत्यवर्यो ममार च ॥ ३६ ॥</p>
<p>प्रलंबं निहतं दृष्ट्वा बलेनाद्भुतकर्मणा ।</p>
<p>प्रहृष्टास्तुष्टुवुर्गौपाःसाधुसाध्विति चाब्रुवन् ॥ ३७ ॥</p>
<p>संस्तूयमानो गोपैस्तु रामो दैत्ये निपातिते ।</p>
<p>प्रलंबे सह कृष्णेन पुनर्गोकुलमाययौ ॥ ३८ ॥</p>
<p>स इति ॥ निष्कासितमस्तिष्कः निर्गमितमस्तकस्नेहः ॥ ३६ – ३८ ॥</p>
<p>इति श्रीविष्णुमहापुराणे पञ्चमांशे नवमोऽध्यायः ॥ ९ ॥</p>
<p>अथ पञ्चमांशेदशमोऽध्यायः</p>
<p>श्रीपराशर उवाच</p>
<p>तयोर्विहरतोरेवं रामकेशवयोर्व्रजे ।</p>
<p>प्रावृड्व्यतीता विकसत्सरोजा चाभवच्छरत् ॥ १ ॥</p>
<p>॥ १ ॥</p>
<p>अवापुस्तापमत्यर्थं शफर्यः पल्वलोदके ।</p>
<p>पुत्रक्षेत्रादिसक्तेन ममत्वेन यथा गृही ॥ २ ॥</p>
<p>अथ वर्ण्यमानशरद् दृष्टान्तव्या जेनात्मविद्यामाह – अवापुरित्यादिना ॥ अवापुरिति । शफर्य ः – दमत्स्याः ॥ २ ॥</p>
<p>मयुरा मौनमातस्थुः परित्यक्तमदा वने ।</p>
<p>असारतां परिज्ञाय संसारस्येव योगिनः ॥ ३ ॥</p>
<p>मयूरा इति ॥ मौनम्——–अनुक्तिर्मुनिवृत्तिश्च ॥ ३ ॥</p>
<p>उत्सृज्य जलसर्वस्वं विमलाःसितमूर्तयः ।</p>
<p>तत्यजुश्चांबरं मेघा गृहं विज्ञानिनो यथा ॥ ४ ॥</p>
<p>शरत्सूर्यांशुतप्तानि ययुः शोषं सरांसि च ।</p>
<p>बह्वालंबममत्वेन हृदयानीव देहिनाम् ॥ ५ ॥</p>
<p>उत्सृज्येति ॥ जलसर्वस्वं कृत्स्नं जलम, अहंमानादि जडभावं च । मलं – कार्ष्ण्यं, रागादि ॥ तं – शुभ्रे शुद्धं च । विग्रहं – विरोधम् । गृहं विज्ञानिनो यथा इति च पाठः ॥ ४, ५ ॥</p>
<p>कुमुदैः शरदंभांसि योग्यतालक्षणं ययुः ।</p>
<p>अवबोधैर्मनांसीव समत्वममलात्मनाम् ॥ ६ ॥</p>
<p>कुमुदैरिति ॥ योग्यतालक्षणम् –योग्यतात्मकं संबन्धं ययुः । योग्यो हि निर्मलजलस्य सितकुमुदानों संबन्धः । अमलात्मनाम् – अमलमनसाम् ॥ ६ ॥</p>
<p>Kriऽhna gopal Sharma, [08 – 08 – 2022 19ः43]</p>
<p>अन्तर्धानमिति ॥ ततः – गोवर्धनात् ॥ ४९ ॥</p>
<p>तारकाविमले व्योम्नि रराजाखण्डमण्डलः ।</p>
<p>चन्द्रश्चरमदेहात्मा योगी साधुकुले यथा ॥ ७ ॥</p>
<p>शनकैः शनकैस्तीरं तत्यजुश्च जलाशयाः ।</p>
<p>ममत्वं क्षेत्रपुत्रादिरूढमुच्चैर्यथा बुधाः ॥ ८ ॥</p>
<p>तारकेति ॥ तारकाविमले तारकाभिर्विमले । अखण्डमण्डलः पौर्णमास्याम् । चरमदेहात्मा – चरम – दृश्य आत्मा ॥ ७,८ ॥</p>
<p>पूर्वं त्यक्तैः सरोंभोभिर्हंसा योगं पुनर्ययुः ।</p>
<p>क्लेशैः कुयोगिनो शेषैरन्तरायहता इव ॥ ९ ॥</p>
<p>पूर्वमिति ॥ अन्तरायाः – विघ्नाः ॥ ९ ॥</p>
<p>निभृतोऽभवदत्यर्थं समुद्रःस्तिमितोदकः ।</p>
<p>क्रमावाप्तमहायोगो विश्चलात्मा यथा यतिः ॥ १० ॥</p>
<p>निमृत इति ॥ कमावाप्तमहायोगः क्रमेण मन्त्रस्पर्श भावाभावाख्य योग चतुष्कानन्तरं लम्भ महायोगः ॥ १० ॥</p>
<p>सर्वत्रातिप्रसन्नानि सलिलानि तथाऽभवन् ।</p>
<p>ज्ञाते सर्वगते विष्णौ मनांसीव सुमेधसाम् ॥ ११ ॥</p>
<p>बभूव निर्मलं व्योम शरदा ध्वस्ततोयदम् ।</p>
<p>योगाग्निदग्धक्लेशौघं योगिनामिव मानसम् ॥ १२ ॥</p>
<p>सूर्यांशुजनितं तापं निन्ये तारापतिः शमम् ।</p>
<p>अहंमानोद्भवं दुःखं विवेकस्सुमहानिव ॥ १३ ॥</p>
<p>नभसोऽब्दं भुवः पङ्कं कालुष्यं चांभसः शरत् ।</p>
<p>इन्द्रियाणीन्द्रियार्थेभ्यः प्रत्याहार इवाहरत् ॥ १४ ॥</p>
<p>सर्वत्रेति ॥ सर्वत्र – देशे शत्रुमित्रादिषु च ॥ ११ – १४ ॥</p>
<p>प्राणायाम इवांभोभिः सरसां कृतपूरकैः ।</p>
<p>अभ्यस्यतेऽनुदिवसं रेचकाकुंभकादिभिः ॥ १५ ॥</p>
<p>प्राणायाम इत्यादि ॥ प्राणयामो हि कृतपूरकेर्योगिभिः आकुंभकरेचकप्रधानाभिर्वायु – नयन क्रियामि रम्यस्यते, पूरकः पूरणं वायोः कुंभकस्स्थापनं क्वचित् । बहिर्निस्सरणं तस्य रेचकः परिकीर्तितः ॥ इति वचनात् । अयमर्थः सरसां योगिस्थानीयानां प्राणायामः सस्यार्थं कुल्यादिभिः पूर्व कृतपूरकैः श्वासस्थानीयैरंभोभिः कारणैः पश्चात्स्थापनरेचकादिक्रियाभि – रभ्यस्यते ॥ १५ ॥</p>
<p>विमलांबरनक्षत्रे काले चाभ्यागते व्रजे ।</p>
<p>ददर्शेन्द्रमहारंभायोद्यतांस्तान्व्रजौकसः ॥ १६ ॥</p>
<p>विमलेति ॥ महः उत्सवः ॥ १६ ॥</p>
<p>कृष्णस्तानुत्सुकान्दृष्ट्वा गोपानुत्सवलालसान् ।</p>
<p>कौतूहलादिदं वाक्यं प्राह वृद्धान्महामतिः ॥ १७ ॥</p>
<p>कोऽयं शक्रमहो नाम येन वो हर्ष आगतः ।</p>
<p>प्राह तं नन्दगोपश्च पृच्छन्तमतिसादरम् ॥ १८ ॥</p>
<p>नन्दगोप उवाच</p>
<p>मेघानां पयसां चेशो देवराजः शतक्रतुः ।</p>
<p>तेन संचोदिता मेघा वर्षत्यंबुमयं रसम् ॥ १९ ॥</p>
<p>तद्वृष्टिजनितं सस्यं वयमन्ये च देहिनः ।</p>
<p>वर्तयामोपयुञ्जानास्तर्पयामश्च देवताः ॥ २० ॥</p>
<p>क्षीरवत्य इमा गावो वत्सवत्यश्च निर्वृताः ।</p>
<p>तेन संवर्धितैस्सस्यैस्तुष्टाः पुष्टाः भवन्ति वै ॥ २१ ॥</p>
<p>नासस्या नातृणा भूमिर्न बुभुक्षार्दितो जनः ।</p>
<p>दृश्यते यत्र दृस्यन्ते वृष्टिमन्तो बलाहकाः ॥ २२ ॥</p>
<p>कृष्ण इति ॥ उत्सुकान्– उद्युक्तान् । उत्सवलालसान् – उत्सवकामान् ॥ १७ – २२ ॥</p>
<p>भौममेतत्पयो दुग्धं गोभिः सूर्यस्य वारिदैः ।</p>
<p>पर्जन्यःसर्वलोकस्योद्भवाय भुवि वर्षति ॥ २३ ॥</p>
<p>भोममित्यादि ॥ पर्जन्यो हि भूगतं जलं सूर्यरश्मिभिरात्तं ततो मेघेषु दुग्धं तैर्जगद्भूत्यै वर्षति ॥ २३ ॥</p>
<p>तस्मात्प्रावृषि राजानःसर्वे शक्रं मुदा युताः ।</p>
<p>मखैस्सुरेशमर्चन्ति वयमन्ये च मानवाः ॥ २४ ॥</p>
<p>श्रीपराशर उवाच</p>
<p>नन्दगोपस्य वचनं श्रुत्वेत्थं शक्रपूजने ।</p>
<p>रोषाय त्रिदशेन्द्रस्य प्राहदामोदरस्तदा ॥ २५ ॥</p>
<p>न वयं कृषिकर्तारो वाणिज्याजीविनो न च ।</p>
<p>गावोऽस्मद्दैवतं तात वयं वनचरा यतः ॥ २६ ॥</p>
<p>आन्वीक्षिकी त्रयी वार्ता दण्डनितिस्तथा परा ।</p>
<p>विद्या चतुष्टयं चैतद्वार्तमात्रं शृणुष्व मे ॥ २७ ॥</p>
<p>कृषिर्वणिज्या तद्वच्च तृतीयं पशुपालनम् ।</p>
<p>विद्या ह्येका महाभाग वार्ता वृत्तित्रयाश्रया ॥ २८ ॥</p>
<p>तस्मादिति ॥ प्रावृषि गताया मिति शेषः, शरदः प्रस्तुतत्वात् । यत्तु नभसि नभस्ये वा द्वादश्या – मिन्द्रिमहारंभ इति गर्गादिनोक्तं, तनु गोवर्धनोद्धारोत्तरकालविषयं कल्यम् । एतद्वरिवंशे कृष्ण प्रतीन्द्रोक्तिः ये चेमे वार्षिका मासाश्चत्वारो विहिता मम । एषां तेऽर्धं प्रदास्यामि शरत्कालं हि पश्चिमम् ॥ अद्यप्रभृति मासौ द्वौ ज्ञास्यन्ति मम मानवाः । वर्षार्धे च ध्वजे नित्यं ततः पूजामवाप्स्यसि ॥ इति । यत्तु हरिवंश एव ततः प्रवर्तते पुण्या शरत्सुप्तोत्थिते त्वयि इत्यादीन्द्रवाक्यं, तद्भगवत्प्रबोधानन्तरशरच्छेषप्रसङ्गार्थम् २४ – २८॥</p>
<p>कर्षकाणां कृषिर्वृत्तिः पण्यं विपणीजीविनाम् ।</p>
<p>अस्माकं गौः परा वृत्तिर्वार्ताभेदैरियं त्रिभिः ॥ २९ ॥</p>
<p>कर्षकाणामिति ॥ अस्माकमित्यादि । गौरिति जात्यभिप्रायमेकवचनम् । सा परावृत्तिरिति पाठे परा वृत्तिर्या पाशुपाल्यवृत्तिः । त्रिमिर्मेदैरुपलक्षितेय वार्ता ॥ २९ ॥</p>
<p>विद्यया यो यया युक्तस्तस्य सा दैवतं महत् ।</p>
<p>सैव पूज्याऽर्चनीया च सैव तस्योपकारिका ॥ ३० ॥</p>
<p>यो यस्य फलमश्नन्वै पूजयत्यपरं नरः ।</p>
<p>इह च प्रेत्य चैवासौ न तदाप्नोति शोभनम् ॥ ३१ ॥</p>
<p>विद्ययेति ॥ पूज्या मान्या ॥ ३०, ३१ ॥</p>
<p>कृष्यान्ता प्रथिता सीमा मीमान्तं च पुनर्वनम् ।</p>
<p>वनान्ता गिरयस्सर्वे ते चास्माकं परा गतिः ॥ ३२ ॥</p>
<p>कृष्यान्ता इति ॥ देशस्थितिरियम् । सेति गिरयः परामृश्यन्ते ।गतिशब्दसमभिव्याहारात् स्त्रीत्वमे – च । कृष्यन्ताः प्रथितास्सीमाः ते चारमाकं परा गतिरिति च पाठः ॥ ३२ ॥</p>
<p>न द्वारबन्धावरणा न गृहक्षेत्रिणस्तथा ।</p>
<p>सुखिनस्त्वखिले लोके यथा वै चक्रचारिणः ॥ ३३ ॥</p>
<p>श्रूयन्ते गिरयश्चैव वनेऽस्मिन्कामरूपिणः ।</p>
<p>तत्तद्रूपं समास्थाय रमन्ते स्वेषु सानुषु ॥ ३४ ॥</p>
<p>यदा चैते प्रबाध्यन्ते तेषां ये काननौकसः ।</p>
<p>तदा सिंहादिरूपैस्तान्घातयन्ति महीधराः ॥ ३५ ॥</p>
<p>गिरीयज्ञस्त्वयं तस्माद्गोयज्ञश्च प्रवर्त्यताम् ।</p>
<p>किमस्माकं महेन्द्रेण गावश्शैलाश्च देवताः ॥ ३६ ॥</p>
<p>न द्वारेति ॥ द्वारबंधैः – गृहैरावरणं येषां ते तथोक्ताः प्रामस्थाः । यदा, आवरणगृहैकवासाजः। गृहक्षेत्रिण इति गृहकेदारादिक्षेत्रसंवारनियताः कर्षकाः । अयमन्वयः – यथा गिरेर्बलेन तृणजबादि – देशेषु खैरं चक्रवता शकटेन चरन्तो वयं सुखिनः, न तथा द्वारबंधावरणाः – न तथा गृहक्षेत्रिण इति ॥ ३३ – ३६ ॥</p>
<p>मन्त्रयज्ञपरा विप्रास्सीरयज्ञाश्च कर्षकाः ।</p>
<p>गिरिगोयज्ञशीलाश्च वयमद्रिवनाश्रयाः ॥ ३७ ॥</p>
<p>तस्माद्गोवर्धनः शैलो भवद्भिर्विविधार्हणैः ।</p>
<p>अर्च्यतां पूज्यतां मेध्यान्पशुन्हत्वा विधानतः ॥ ३८ ॥</p>
<p>मन्त्रयज्ञेति ॥ मन्त्रयज्ञपराः –मन्त्रप्रकाशितदेवतायज्ञपराः ॥ ३७, ३८ ॥</p>
<p>सर्वघोषस्य संदोहो गृह्यतां मा विचार्यताम् ।</p>
<p>भोज्यन्तां तेन वै विप्रास्तथा ये चाभिवाञ्छकाः ॥ ३९ ॥</p>
<p>तत्रार्चिते कृते होमे भोजितेषु द्विजातिषु ।</p>
<p>शरत्पुष्पकृतापीडाः परिगच्छन्तु गोगणाः ॥ ४० ॥</p>
<p>एतन्मम मतं गोपाःसंप्रीत्या क्रियते यदि ।</p>
<p>ततः कृता भवेत्प्रीतिर्गवामद्रेस्तथा मम ॥ ४१ ॥</p>
<p>श्रीपराशर उवाच</p>
<p>इति तस्य वचः श्रुत्वा वन्दाद्यास्ते व्रजौकसः ।</p>
<p>प्रीत्युत्फुल्लमुखा गोपाःसाधुसाध्वित्यथाब्रुवन् ॥ ४२ ॥</p>
<p>शोभनं ते मतं वत्स यदेतद्भवतोदितम् ।</p>
<p>तत्करिष्यामहे सर्वं गिरियज्ञः प्रवर्त्यताम् ॥ ४३ ॥</p>
<p>तथा च कृतवन्तस्ते गिरियज्ञं व्रजौकसः ।</p>
<p>दधिपायसमांसाद्यैर्ददुः शैलबलिं ततः ॥ ४४ ॥</p>
<p>द्विजांश्च भोजयामासुस्शतशोऽथ सहस्रशः ॥ ४५ ॥</p>
<p>गावश्शैलं ततश्चकुरर्चितास्ताः प्रदक्षिणम् ।</p>
<p>वृषभाश्चातिनर्दन्तःसतोया जलदा इव ॥ ४६ ॥</p>
<p>गिरिमूर्धनि कृष्णोऽपि शैलोऽहमिति मूर्तिमान् ।</p>
<p>बुभुजेऽन्नं बहुतरं गोपवर्याहृतं द्विज ॥ ४७ ॥</p>
<p>स्वेनैव कृष्णो रूपेण गोपैस्सह गिरेश्शिरः ।</p>
<p>अधिरुह्यार्चयामास द्वितीयामात्मनस्तनुम् ॥ ४८ ॥</p>
<p>सर्वघोषस्येति ॥ सदोहः – सम्यग्दुग्धम् ॥ ३९ – ४८ ॥</p>
<p>अन्तर्धानं गते तस्मिन्गोपा लब्ध्वा ततो वरान् ।</p>
<p>कृत्वा गिरीमखं गोष्ठं निजमभ्याययुः पुनः ॥ ४९ ॥</p>
<p>अन्तर्धानमिति ॥ ततः – गोवर्धनात् ॥ ४९ ॥</p>
<p>इति श्रीविष्णुमहापुराणे पञ्चमांशे दशमोऽध्यायः ॥ १० ॥</p>

  </div>
</article>


        <div id="disqus_thread"></div>
<script type="text/javascript">

  (function() {
    
    
    if (window.location.hostname == "localhost")
      return;

    var dsq = document.createElement('script'); dsq.type = 'text/javascript'; dsq.async = true;
    var disqus_shortname = 'vvasuki-site';
    dsq.src = '//' + disqus_shortname + '.disqus.com/embed.js';
    (document.getElementsByTagName('head')[0] || document.getElementsByTagName('body')[0]).appendChild(dsq);
  })();
</script>
<noscript>Please enable JavaScript to view the <a href="https://disqus.com/?ref_noscript">comments powered by Disqus.</a></noscript>

        





<aside class="card border noPrint" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/01-10/">01-10 </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: 01-10</li>
        
    </nav>
</aside>

      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2024 Aug 21 08:34:18 UTC. (<a href="http://google.com/search?q=08%3a34%3a18%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
