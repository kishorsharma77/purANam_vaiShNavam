<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | 21-30</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.119.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/viShNu-purANam/viShNuchitta-TIkA/05/21-30/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/viShNu-purANam/viShNuchitta-TIkA/05/21-30/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:title" content="21-30" />
<meta property="og:description" content="श्रीविष्णुपुराणम्
अथ पञ्चमांशे एकविंशोऽध्यायः
श्रीपराशर उवाच
तौ समुत्पन्नविज्ञानौ भगवत्कर्मदर्शनात् ।
देवकीवसुदेवौ तु दृष्ट्वा मायां पुनर्हरिः ।
मोहाय यदुचक्रस्य विततान स वैष्णवीम् ॥ १ ॥
ताविति ॥ मायां– योगमायाम् ॥ १ ॥
उवाच चांब हे तात चिरादुत्कण्ठितेन मे ।
भवन्तौ कंसभीतेन दृष्टौ संकर्षणेन च ॥ २ ॥
कुर्वतां याति यः कालो मातापित्रोरपूजनम् ।
तत्खण्डमायुषो व्यर्थमसाधूनां हि जायते ॥ ३ ॥
गुरुदेवद्विजातीनां मातापित्रोश्च पूजनम् ।
कुर्वतां सफलः कालो देहिनां तात जायते ॥ ४ ॥" />
<meta property="og:type" content="article" />
<meta property="og:url" content="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/" /><meta property="article:section" content="viShNu-purANam" />


<meta itemprop="name" content="21-30">
<meta itemprop="description" content="श्रीविष्णुपुराणम्
अथ पञ्चमांशे एकविंशोऽध्यायः
श्रीपराशर उवाच
तौ समुत्पन्नविज्ञानौ भगवत्कर्मदर्शनात् ।
देवकीवसुदेवौ तु दृष्ट्वा मायां पुनर्हरिः ।
मोहाय यदुचक्रस्य विततान स वैष्णवीम् ॥ १ ॥
ताविति ॥ मायां– योगमायाम् ॥ १ ॥
उवाच चांब हे तात चिरादुत्कण्ठितेन मे ।
भवन्तौ कंसभीतेन दृष्टौ संकर्षणेन च ॥ २ ॥
कुर्वतां याति यः कालो मातापित्रोरपूजनम् ।
तत्खण्डमायुषो व्यर्थमसाधूनां हि जायते ॥ ३ ॥
गुरुदेवद्विजातीनां मातापित्रोश्च पूजनम् ।
कुर्वतां सफलः कालो देहिनां तात जायते ॥ ४ ॥">

<meta itemprop="wordCount" content="5501">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="21-30"/>
<meta name="twitter:description" content="श्रीविष्णुपुराणम्
अथ पञ्चमांशे एकविंशोऽध्यायः
श्रीपराशर उवाच
तौ समुत्पन्नविज्ञानौ भगवत्कर्मदर्शनात् ।
देवकीवसुदेवौ तु दृष्ट्वा मायां पुनर्हरिः ।
मोहाय यदुचक्रस्य विततान स वैष्णवीम् ॥ १ ॥
ताविति ॥ मायां– योगमायाम् ॥ १ ॥
उवाच चांब हे तात चिरादुत्कण्ठितेन मे ।
भवन्तौ कंसभीतेन दृष्टौ संकर्षणेन च ॥ २ ॥
कुर्वतां याति यः कालो मातापित्रोरपूजनम् ।
तत्खण्डमायुषो व्यर्थमसाधूनां हि जायते ॥ ३ ॥
गुरुदेवद्विजातीनां मातापित्रोश्च पूजनम् ।
कुर्वतां सफलः कालो देहिनां तात जायते ॥ ४ ॥"/>

      
    

    <script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/viShNu-purANam\/viShNuchitta-TIkA\/05\/21-30\/".replace(basePath, "/");
  pageVars.pageParams = {};
  pageVars.pageSource = "viShNu-purANam\/viShNuchitta-TIkA\/05\/21-30.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>




    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> 21-30</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandAll': 'true'})">↕️️</a></div>
          <button class="btn btn-light btn-sm"  href="#printStyleDropdown" data-toggle="collapse">
            🖨
          </button>
          <select id="printStyleDropdown" class="collapse" size="1" onchange="module_uiLib.default.content.updatePrintStyleFromDropdown()">
            <option value="off">off</option>
            <option value="1:">1</option>
            <option value="2:">2</option>
            <option value="1:raw">1raw</option>
            <option value="2:raw">2raw</option>
          </select>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="/full_search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="21-30">21-30</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/viShNu-purANam/viShNuchitta-TIkA/05/21-30.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>श्रीविष्णुपुराणम्</strong></p>
<p><strong>अथ पञ्चमांशे एकविंशोऽध्यायः</strong></p>
<p>श्रीपराशर उवाच</p>
<p>तौ समुत्पन्नविज्ञानौ भगवत्कर्मदर्शनात् ।</p>
<p>देवकीवसुदेवौ तु दृष्ट्वा मायां पुनर्हरिः ।</p>
<p>मोहाय यदुचक्रस्य विततान स वैष्णवीम् ॥ १ ॥</p>
<p>ताविति ॥ मायां– योगमायाम् ॥ १ ॥</p>
<p>उवाच चांब हे तात चिरादुत्कण्ठितेन मे ।</p>
<p>भवन्तौ कंसभीतेन दृष्टौ संकर्षणेन च ॥ २ ॥</p>
<p>कुर्वतां याति यः कालो मातापित्रोरपूजनम् ।</p>
<p>तत्खण्डमायुषो व्यर्थमसाधूनां हि जायते ॥ ३ ॥</p>
<p>गुरुदेवद्विजातीनां मातापित्रोश्च पूजनम् ।</p>
<p>कुर्वतां सफलः कालो देहिनां तात जायते ॥ ४ ॥</p>
<p>उवाचेति ॥ मे–मया ॥ २४ ॥</p>
<p>तत्क्षन्तव्यमिदं सर्वमतिक्रमकृतं पितः ।</p>
<p>कंसवीर्यप्रतापाभ्यामावयोः परवश्ययोः ॥ ५ ॥</p>
<p>श्रीपराशर उवाच</p>
<p>इत्युक्त्वाऽथ प्रणम्योभौ यदुवृद्धाननुक्रमात् ।</p>
<p>यथावदभिपूज्याथ चक्रतुः पौरमाननम् ॥ ६ ॥</p>
<p>कंसपत्न्यस्ततः कंसं परिवार्य हतं भुवि ।</p>
<p>विलेपुर्मातरश्चास्य दुःखशोकपरिप्लुताः ॥ ७ ॥</p>
<p>बहुप्रकारमस्वस्थाः पश्चात्तापातुरो हरिः ।</p>
<p>ताःसमाश्वासयामास स्वयमस्राविलेक्षणः ॥ ८ ॥</p>
<p>उग्रसेनं ततो बन्धान्मुमोच मधुसूदनः ।</p>
<p>अभ्यसिंचत्तदैवैनं निजराज्ये हतात्मजम् ॥ ९ ॥</p>
<p>राज्येऽभिषिक्तः कृष्णेन यदुसिंहःसुतस्य सः ।</p>
<p>चकार प्रेतकार्याणि ये चान्ये तत्र घातिताः ॥ १० ॥</p>
<p>कृतौर्ध्वदैहिकं चैनं सिंहासनगतं हरिः ।</p>
<p>उवाचाज्ञापय विभो यत्कार्यमविशङ्कितः ॥ ११ ॥</p>
<p>तदिति ॥ अतिक्रमकृतमिदं सर्व क्षन्तव्यम् । अतिक्रमकारणमाह – कंसवीर्येति ॥ ५ – ११ ॥</p>
<p>ययातिशापाद्वंशोऽयमराज्यार्होऽपि सांप्रतम् ।</p>
<p>मयि भृत्ये स्थिते देवानाज्ञापयतु किं नृपैः ॥ १२ ॥</p>
<p>ययातीति ॥ कि नृपैराज्ञप्तैः ॥ १२ ॥</p>
<p>श्रीपराशर उवाच</p>
<p>इत्युक्त्वा सोऽस्मरद्वायुमाजगाम च तत्क्षणात् ।</p>
<p>उवाच चैनं भगवान्केशवः कार्यमानुषः ॥ १३ ॥</p>
<p>गच्छेदं ब्रूहि वायो त्वमलं गर्वोण वासव ।</p>
<p>दीयतामुग्रसेनाय सुधर्मा भवता सभा ॥ १४ ॥</p>
<p>कृष्णो ब्रवीति राजार्हमेतद्रत्नमनुत्तमम् ।</p>
<p>सूधर्माख्यसभा युक्तमस्यां यदुभिरासितुम् ॥ १५ ॥</p>
<p>श्रीपराशर उवाच</p>
<p>इत्युक्तः पवनो गत्वा सर्वमाह शचीपतिम् ।</p>
<p>ददौ सोऽपि सुधर्माख्यां सभां वायोः पुरन्दरः ॥ १६ ॥</p>
<p>वायुना चाहृतां दिव्यां सभां ते यदुपुङ्गवाः ।</p>
<p>बुभुजुःसर्वरत्नाढ्यां गोविन्दभुजसंश्रयाः ॥ १७ ॥</p>
<p>इतीति ॥ कार्यमानुषः ––धर्मसंस्थापनादिकार्येण मानुषः ॥ १३ – १७ ॥</p>
<p>विदिताखिलविज्ञानौ सर्वज्ञानमयावपि ।</p>
<p>शिष्याचार्यक्रमं वीरौ ख्यापयन्तौ सदूत्तमौ ॥ १८ ॥</p>
<p>विदितेति ॥ मोक्षे धीर्ज्ञानमन्यत्र विज्ञानं शिल्पशास्त्रयोः इत्यमरः । क्रमः – पारंपर्यम् ॥ १८ ॥</p>
<p>ततःसांदीपनिं काश्यमवन्तीपुरवासिनम् ।</p>
<p>विद्यार्थं जग्मतुर्बालौ कृतोपनयनक्रमौ ॥ १९ ॥</p>
<p>वेदाभ्यासकृतप्रीति संकर्षणजनार्दनौ ।</p>
<p>तस्य शिष्यत्वमभ्येत्य गुरुवृत्तिपुरौ हि तौ ।</p>
<p>दर्शयाञ्चक्रतुर्वीरावाचारमखिले जने ॥ २० ॥</p>
<p>तत इति ॥ काश्यं—वारणासीजातम् ॥ १९, २० ॥</p>
<p>सरहस्यं धनुर्वेदं ससंग्रहमधीयताम् ।</p>
<p>अहोरात्रचतुःषष्ट्या तदद्भुतमभूद्द्वूज ॥ २१ ॥</p>
<p>सरहस्यमिति ॥ रहस्यम् – अस्त्रमन्त्रोपनिषत् । संग्रहः – अनप्रयोगसंस्थानाद्युपदेशः । अधीयताम् – अधीतवन्तौ । आर्षत्वात्साधुः ॥ २१ ॥</p>
<p>सांदीपनिरसंभाव्यं तयोः कर्मातिमानुषम् ।</p>
<p>विचिन्त्य तौ तदा मेने प्राप्तौ चन्द्रदिवाकरौ ॥ २२ ॥</p>
<p>सांगांश्च चतुरो वेदान्सर्वशास्त्राणि चैव हि ।</p>
<p>अस्त्रग्राममशेषं च प्रोक्तमात्रमवाप्य तौ ॥ २३ ॥</p>
<p>ऊचतुर्व्रियतां या ते दातव्या गुरुदक्षिणा ॥ २४ ॥</p>
<p>सांदीपनिरिति ॥ असंभाव्यम् अन्येषु । कर्म – शस्त्रास्त्राणां शीघ्रधारणशीघ्रप्रयोगा दिकम् ॥ २२ – २४ ॥</p>
<p>सोऽप्यतीन्द्रियमालोक्य तयोः कर्म महामतिः ।</p>
<p>अयाचत सृतं पुत्रं प्रभासे लवणार्णवे ॥ २५ ॥</p>
<p>गृहीतास्त्रौ ततस्तौ तु सार्घ्यहस्तो महोदधिः ।</p>
<p>उवाच न मया पुत्रो हृतःसांदीपनेरिति ॥ २६ ॥</p>
<p>दैत्यः पञ्चजनो नाम शङ्खरूपः स बालकम् ।</p>
<p>जग्राह योऽस्ति सलिले ममैवासुरसूदन ॥ २७ ॥</p>
<p>श्रीपराशर उवाच</p>
<p>इत्युक्त्वोन्तर्जलं गत्वा हत्वा पञ्चजनं च तम् ।</p>
<p>कृष्णो जग्राह तस्यास्थिप्रभवं शङ्खमुत्तमम् ॥ २८ ॥</p>
<p>यस्य नादेन दैत्यानां बलहानिरजायत ।</p>
<p>देवानां ववृधे तेजो यात्यधर्मश्च संक्षयम् ॥ २९ ॥</p>
<p>तं पाञ्चजन्यमापूर्य गत्वा यमपुरं हरिः ।</p>
<p>बलदेवश्च बलवाञ्जित्वा वैवस्वतं यमम् ॥ ३० ॥</p>
<p>स इति ॥ अतीन्द्रियं – दिव्यम् ॥ २५ – ३० ॥</p>
<p>तं बालं यातनासंस्थ यथापूर्वशरीरिणम् ।</p>
<p>पित्रे प्रदत्तवान्कृष्णो बलश्च बलिनां वरः ॥ ३१ ॥</p>
<p>मथुरां च पुनः प्राप्तावुग्रसेनेन पालिताम् ।</p>
<p>प्रहृष्टपुरुषस्त्रीकामुभौ रामजनार्दनौ ॥ ३२ ॥</p>
<p>तमिति ॥ यथापूर्वशरीरिणं कृत्वेति शेषः ॥ ३१ – ३२ ॥</p>
<p>इति श्रीविष्णुमहापुराणे पञ्चमांश एकविंशोध्यायः ॥ २१ ॥</p>
<p>अथ पञ्चमांशे द्वाविंशोऽध्यायः</p>
<p>श्रीपराशर उवाच</p>
<p>जरासंधसुते कंस उपयेमे महाबलः ।</p>
<p>अस्तिं प्राप्तिं च मैत्रेय तयोर्भर्तृहणं हरिम् ॥ १ ॥</p>
<p>महा बलपरीवारो मगधाधिपतिर्बली ।</p>
<p>हन्तुमभ्याययौ कोपाज्जरासंधःसयादवम् ॥ २ ॥</p>
<p>॥ १, २ ॥</p>
<p>उपेत्य मथुरां सोऽथ रुरोध मगधेश्वरः ।</p>
<p>अक्षौहिणीभिः सैन्यस्य त्रयोविंशतिभिर्वृतः ॥ ३ ॥</p>
<p>निष्क्रम्याल्पपरीवारावुभौ रामजनार्दनौ ।</p>
<p>युयुधाते समं तस्य बलिनौ बलिसैनिकैः ॥ ४ ॥</p>
<p>उपेत्येति ॥ त्रयोविंशतिभिः – त्रयोविंशत्या ॥ ३, ४ ॥</p>
<p>ततो रामश्च कृष्णश्च मतिं चक्रतुरञ्जसा ।</p>
<p>आयुधानां पुराणानामादाने मुनिसत्तम ॥ ५ ॥</p>
<p>अनन्तरं हरेः शार्ङ्गं तूणी चाक्षयसायकौ ।</p>
<p>आकाशादागतौ विप्र तथा कौमोदकी गदा ॥ ६ ॥</p>
<p>हलं च बलभद्रस्य गगनादागतं महत् ।</p>
<p>मनसोऽभिमतं विप्र सानन्दं मुसलं तथा ॥ ७ ॥</p>
<p>ततो युद्धे पराजित्य ससैन्यं मगधाधिपम् ।</p>
<p>पुरीं विविशतुर्वीरावुभौ रामजनार्दनौ ॥ ८ ॥</p>
<p>तत इति ॥ अञ्जसा – शीघ्रम् ॥ ५ – ८॥</p>
<p>जिते तस्मिन्सुदुर्वृत्ते जरासंधे महा मुने ।</p>
<p>जीवमाने गते कृष्णस्तेनामन्यत नाजितम् ॥ ९ ॥</p>
<p>पुनरप्याजगामाथ जरासंधो बलान्वितः ।</p>
<p>जितश्च रामकृष्णाभ्यामपक्रान्तो द्विजोत्तम ॥ १० ॥</p>
<p>दश चाष्टौ च संग्रमानेवमत्यन्तदुर्मदः ।</p>
<p>यदुभिर्मागधो राजा चक्रे कृष्णपुरोगमैः ॥ ११ ॥</p>
<p>सर्वेष्वेतेषु युद्धेषु यादवैस्स पराजितः ।</p>
<p>अपक्राञ्चो जरासंधःस्वल्पसैन्यैर्बलाधिकः ॥ १२ ॥</p>
<p>जित इति ॥ तेन – जरासंधेन आत्मानमजितं न मेने – जितमित्येत्र मेने ॥ ९ – १२ ॥</p>
<p>न तद्बलं यादवानां विजितं यदनेकशः ।</p>
<p>तत्तु संनिधिमाहात्म्यं विष्णोरंशस्य चक्रिणः ॥ १३ ॥</p>
<p>मनुष्यधर्मशीलस्य लीला सा जगतीपतेः ।</p>
<p>अस्त्राण्यनेकरूपाणि यदरातिषु मुञ्चति ॥ १४ ॥</p>
<p>मनसैव जगत्सृष्टिं संहारं च करोति यः ।</p>
<p>तस्यापिपक्षक्षपणे कियानुद्यमविस्तरः ॥ १५ ॥</p>
<p>तथाऽपि यो मनुष्याणां धर्मस्तमनुवर्तते ।</p>
<p>कुर्वन्बलवता संधिं हीनैर्युद्धं करोत्यसौ ॥ १६ ॥</p>
<p>न तदित्यादि ॥ जरासंधेन न जितमिति यत् तद्यादवानां न सामर्थ्यम् ॥ १३ – १६ ॥</p>
<p>साम चोपप्रदानं च तथा भेदं च दर्शयन् ।</p>
<p>करोति दण्डपातं च क्वचिदेव पलायनम् ॥ १७ ॥</p>
<p>मनुष्यदेहिनां चेष्टामित्येवमनुवर्तते ।</p>
<p>लीला जगत्पतेस्तस्य च्छन्दतः परिवर्तते ॥ १८ ॥</p>
<p>साम चेति ॥ क्वचित् – यवनादी ॥ १७, १८ ॥</p>
<p>इति श्रीविष्णुमहापुराणे पञ्चमाशे द्वाविंशोऽध्यायः ॥ २२ ॥</p>
<p>अथ पञ्चमांशे त्रयोविंशोऽध्यायः</p>
<p>श्रीपराशर उवाच</p>
<p>गार्ग्यं गोष्ठ्यां द्विजं श्यालष्षण्ड इत्युक्तवान्द्विज ।</p>
<p>यदूनां सन्निधौ सर्वे जहसुर्यादवास्तदा ॥ १ ॥</p>
<p>गार्ग्यमिति ॥ षण्ड इत्यपहासोऽनपत्यत्वात् ॥ १ ॥</p>
<p>ततः कोपपरीतात्मा दक्षिणापथमेत्य सः ।</p>
<p>सुतमिच्छंस्तपस्तेपे यदुचक्रभयावहम् ॥ २ ॥</p>
<p>आराधयन्महादेवं लोहचूर्णमभक्षयत् ।</p>
<p>ददौ वरं च तुष्टोऽस्मै वर्षे तु द्वादशे हरः ॥ ३ ॥</p>
<p>संतोषयामास च तं यवनेशो ह्यनात्मजः ।</p>
<p>तद्योषित्संगमाच्चास्य पुत्रोऽभूदलिसन्निभः ॥ ४ ॥</p>
<p>तं कालयवनं नाम राज्ये स्वे यवनेश्वरः ।</p>
<p>अभिषिच्य वनं यातो वज्रग्रकठिनोरसम् ॥ ५ ॥</p>
<p>स तु वीर्यमदोन्मत्तः पृथिव्यां बलिनो नृपान् ।</p>
<p>अपृच्छन्नारदस्तस्मै कथयामास यादवान् ॥ ६ ॥</p>
<p>म्लेच्छकोटिसहस्राणां सहस्रैः सोऽभिसंवृतः ।</p>
<p>गजाश्वरथसंपन्नैश्चकार परमोद्यमम् ॥ ७ ॥</p>
<p>तत इति ॥ दक्षिणापथं – विन्ध्याद्दक्षिणदेशम् ॥ २ – ७ ॥</p>
<p>प्रययौ स व्यवच्छिन्नं छिन्नयानो दिनेदिने ।</p>
<p>यादवान्प्रति सामर्षो मैत्रेय मथुरां पुरीम् ॥ ८ ॥</p>
<p>प्रययाविति ॥ छिन्नयानः – त्यक्तयानः । दिनेदिने श्रान्तं श्रान्तं यानं त्यक्त्वा अन्येना श्रान्तेन प्रययावित्यर्थः ॥ ८ ॥</p>
<p>कृष्णोऽपि चिन्तयामास क्षपितं यादवं बलम् ।</p>
<p>यवनेन रणे गम्यं मागधस्य भविष्यति ॥ ९ ॥</p>
<p>मागधस्य बलं क्षीणं स कालयवनो बली ।</p>
<p>हन्तैतदेवमायातं यदूनां व्यसनं द्विधा ॥ १० ॥</p>
<p>तस्माद्दुर्गं करिष्यामि यदूनामरिदुर्जयम् ।</p>
<p>स्त्रियोऽपि यत्र युद्धेयुः किं पुनर्वृष्णिपुङ्गवाः ॥ ११ ॥</p>
<p>कृष्णोऽपीत्यादि ॥ प्रागेव क्षीणं मागधस्य बलं स कालयवनों बलिवाद्वन्ता । अतोऽस्य बलं गदवैर्दुर्धर्षम् । यादवबलं चानेन क्षपितं चेत् मागधस्य गम्यं साध्यं भविष्यति । अतो द्विधा व्यसनमायातमिति चिन्तयामासेत्यन्वयः । अथवा यवनेन क्षपितं यादववलं मागधस्य गम्यं च भविष्यति । यद्यपि मागघस्य बलं प्रागेव क्षीणम, तथापि तत्सहायो यवनो बली हन्तैतदिति । एतत् एतस्मात् कारणात् द्विविधं व्यसनमायातमिति चिन्तयामासेति । हन्तेति विषादे ॥ ९ – ११ ॥</p>
<p>मयि मत्ते प्रमत्ते वा सुप्ते प्रवसितेऽपि वा ।</p>
<p>यादवाभिभवं दुष्टा मा कुर्वन्त्वरयोऽधिकाः ॥ १२ ॥</p>
<p>इति संचिन्त्य गोविन्दो योजनानां महोदधिम् ।</p>
<p>ययाचे द्वादश पुरीं द्वारकां तत्र निर्ममे ॥ १३ ॥</p>
<p>मयीति ॥ प्रमत्ते—अनवहिते । प्रवसिते – प्रोषिते ॥ १२, १३ ॥</p>
<p>महोद्यानां महावप्रां तटाकशतशोभिताम् ।</p>
<p>प्रासादगृहसंबाधामिन्द्रस्येवामरावतीम् ॥ १४ ॥</p>
<p>मथुरावासिनं लोकं तत्रानीय जनार्दनः ।</p>
<p>आसन्ने कालयवने मथुरां च स्वयं ययौ ॥ १५ ॥</p>
<p>महोद्यानामिति ॥ वप्रः – प्राकारमूलधिष्ण्यम् ॥ १४, १५ ॥</p>
<p>बहिरावासिते सैन्ये मथुराया निरायुधः ।</p>
<p>निर्जगाम च गोविन्दो ददर्श यवनश्च तम् ॥ १६ ॥</p>
<p>बहिरिति ॥ बहिरावासिते सैन्ये । कालयवनेनेति शेषः ॥ १६ ॥</p>
<p>स ज्ञात्वा वासुदेवं तं बाहुप्रहरणं नृपः ।</p>
<p>अनुयातो महायोगी चेतोभिः प्राप्यते न यः ॥ १७ ॥</p>
<p>तेनानुयातः कृष्णोऽपि प्रविवेश महागुहाम् ।</p>
<p>यत्र शेते महावीर्यो मुचुकुन्दो नरेश्वरः ॥ १८ ॥</p>
<p>सोऽपि प्रविष्टो यवनो दृष्ट्वा शय्यागतं नृपम् ।</p>
<p>पादेन ताडयामास मत्वा कृष्णं सुदुर्मतिः ॥ १९ ॥</p>
<p>उत्थाय मुचुकुन्दोऽपि ददर्श यवनं नृपः ॥ २० ॥</p>
<p>दृष्टमात्रश्च तेनासौ जज्वाल यवनोऽग्निना ।</p>
<p>तत्क्रोधजेन मैत्रेय भस्मीभूतश्च तत्क्षणात् ॥ २१ ॥</p>
<p>स हि देवासुरे युद्धे गतो हत्वा महासुरान् ।</p>
<p>निद्रार्तःसुमहाकालं निद्रां वव्रे वरं सुरान् ॥ २२ ॥</p>
<p>प्रोक्तश्च देवैः संसुप्तं यस्त्वामुत्थापयिष्यति ।</p>
<p>देहजेनाग्निना सद्यःस तु भस्मीभविष्यति ॥ २३ ॥</p>
<p>एवं दग्ध्वा स तं पापं दृष्ट्वा च मधुसूदनम् ।</p>
<p>कस्त्वमित्याह सोऽप्याह जातोऽहं शशिनः कुले ।</p>
<p>वसुदेवस्य तनयो यदोर्वंशसमुद्भवः ॥ २४ ॥</p>
<p>स इति ॥ सः ज्ञात्वा –नारदोक्तलक्षणैः ॥ १७ – २४॥</p>
<p>मुचुकुन्दोऽपि तत्रासौ वृद्धगर्ग्यावचोऽस्मरत् ॥ २५ ॥</p>
<p>संस्मृत्य प्रणिपत्यैनं सर्वं सर्वेश्वरं हरिम् ।</p>
<p>प्राह ज्ञातो भवान् विष्णोरंशस्त्वं परमेश्वर ॥ २६ ॥</p>
<p>पुरा गार्ग्येण कथितमष्टाविंशतिमे युगे ।</p>
<p>द्वापरान्ते हरेर्जन्म यदुवंशे भविष्यति ॥ २७ ॥</p>
<p>स त्वं प्राप्तो न संदेहो मर्त्यानामुपकारकृत् ॥ २८ ॥</p>
<p>तथाहि सुमहत्तेजो नालं सोढुमहं तव ।</p>
<p>तथाहि सजलांभोदनादधीरतरं तव ।</p>
<p>वाक्यं नमति चैवोर्वी युष्मत्पादप्रपीडिता ॥ २९ ॥</p>
<p>देवासुरमहायुद्धे दैत्यसैन्यमहाभटाः ।</p>
<p>न सेहुर्मम तेजस्ते त्वत्तेजो न सहाम्यहम् ॥ ३० ॥</p>
<p>संसारपतितस्यैको जन्तोस्त्वं शरणं परम् ।</p>
<p>प्रसीद त्वं प्रपन्नार्तिहर नाशय मेऽशुभम् ॥ ३१ ॥</p>
<p>त्वं पयो निधयः शैलसरितस्त्वं वनानि च ।</p>
<p>मेदिनी गगनं वायुरापोऽग्निस्त्वं तथा मनः ॥ ३२ ॥</p>
<p>मुचुकुंद इति ॥ वृद्धगार्ग्यत्रचः वधार्यंत द्वापरस्यान्ते समुतत्स्यति केशवः इत्यादि ॥ २५ – ३२ ॥</p>
<p>बुद्धिरव्याकृतप्राणाः प्राणेशस्त्वं तथा पुमान् ।</p>
<p>पुंसः परतरं यच्च व्याप्यजन्मविकारवत् ॥ ३३ ॥</p>
<p>शब्दादिहीनमजरममेयं क्षयवर्जितम् ।</p>
<p>अवृद्धिनाशं तद्ब्रह्म त्वमाद्यन्तविवर्जितम् ॥ ३४ ॥</p>
<p>त्वत्तोऽमरास्सपितरो यक्षगन्धर्वकिन्नराः ।</p>
<p>सिद्धाश्चाप्सरसस्त्वत्तो मनुष्याः पशवः खगाः ॥ ३५ ॥</p>
<p>सरीसृपा मृगास्सर्वे त्वत्तस्सर्वे महीरुहाः ।</p>
<p>यच्च भूतं भविष्यं च किञ्चिदत्र चराचरम् ॥ ३६ ॥</p>
<p>मूर्तामूर्तं तथा चापि स्थूलं सूक्ष्मतरं तथा ।</p>
<p>तत्सर्वं त्वं जगत्कर्ता नास्ति किञ्चित्त्वया विना ॥ ३७ ॥</p>
<p>मया संसारचक्रेऽस्मिन्भ्रमता भगवंस्तदा ।</p>
<p>तापत्रयाभिभूतेन न प्राप्ता निर्वृतिः क्विचित् ॥ ३८ ॥</p>
<p>दुःखान्येव सुखानीति मृगतृष्णाजलाशयाः ।</p>
<p>मया नाथ गृहीतानि तानि तापाय मेऽभवन् ॥ ३९ ॥</p>
<p>राज्यमुर्वी बलं कोशो मित्रपक्षस्तथात्मजाः ।</p>
<p>भार्या भृत्यजनो ये च शब्दाद्या विषयाः प्रभो ॥ ४० ॥</p>
<p>सुखबुद्ध्या मया सर्वं गृहीतमिदमव्ययम् ।</p>
<p>परिणामे तदेवेश तापात्मकमभून्मम ॥ ४१ ॥</p>
<p>देवलोकगतिं प्राप्तो नाथ देवगणोऽपि हि ।</p>
<p>मत्तस्साहाय्यकामोऽभूच्छाश्वती कुत्र निर्वृतिः ॥ ४२ ॥</p>
<p>त्वामनाराध्य जगतां सर्वेषां प्रभवास्पदम् ।</p>
<p>शाश्वती प्राप्यते केन परमेश्वर निर्वृतिः ॥ ४३ ॥</p>
<p>त्वन्मायामूढमनसो जन्ममृत्युजरादिकान् ।</p>
<p>अवाप्य तापान्पश्यन्ति प्रेतराजमनन्तरम् ॥ ४४ ॥</p>
<p>बुद्धिरिति ॥ प्राणेशः – व्यष्टिवर्गः । पुमान् – समष्टिपुरुषः । पुंसः परतरमिति परस्वरूपमाह ॥ ३३ – ४४ ॥</p>
<p>ततो निजक्रियासूतिनरकेष्वतिदारुणम् ।</p>
<p>प्राप्नुवन्ति नरा दुःखमस्वरूपविदस्तव ॥ ४५ ॥</p>
<p>अहमत्यन्तविषयी मोहितस्तव मायया ।</p>
<p>ममत्वगर्वगर्तान्तर्भ्रमामि परमेश्वर ॥ ४६ ॥</p>
<p>तत इति । निजक्रियासूति – स्वकर्मजम् ॥ ४५, ४६ ॥</p>
<p>सोऽहं त्वां शरणमपारमप्रमेयं संप्राप्तः परमपदं यतो न किञ्चित् ।</p>
<p>संसारभ्रमपरितापतप्तचेता निर्वाणे परिणतधाम्नि साभिलाषः ॥ ४७ ॥</p>
<p>सोऽहमिति ॥ परमपदं परमप्राप्यम् । यतः परमपदं न किंचित, तं त्वामित्यन्वयः । परिणत – धाम्नि – निरतिशयतेजसि ॥ ४७ ॥</p>
<p>इति श्रीविष्णुमहापुराणेच पञ्चमांशे त्रयोविंशोऽध्यायः ॥ २३ ॥</p>
<p>अथ पञ्चमांशे चतुर्विंशोऽध्यायः</p>
<p>श्रीपराशर उवाच</p>
<p>इत्थं स्तुतस्तदा तेन मुचुकुन्देन धीमता ।</p>
<p>प्राहेशः सर्वभूतानामनादिनिधनो हरिः ॥ १ ॥</p>
<p>श्रीभगवानुवाच</p>
<p>यथाभिवाञ्छितान्दिव्यान्गच्छ लोकान्नराधिप ।</p>
<p>अव्याहतपरैश्वर्यो मत्प्रसादोपबृंहितः ॥ २ ॥</p>
<p>भुक्त्वा दिव्यन्महाभोगान्भविष्यसि महाकुले ।</p>
<p>जातिस्मरो मत्प्रसादात्ततो मोक्षमवाप्स्यसि ॥ ३ ॥</p>
<p>श्रीपराशर उवाच</p>
<p>इत्युक्तः प्रणिपत्येशं जगतामच्युतं नृपः ।</p>
<p>गुहामुखाद्विनिष्क्रान्तस्स ददर्शाल्पकान्नरान् ॥ ४ ॥</p>
<p>॥ १ – ४ ॥</p>
<p>ततः कलियुगं मत्वा प्राप्तं तप्तुं नृपस्तपः ।</p>
<p>नरनारायणस्थानं प्रययौ गन्धमादनम् ॥ ५ ॥</p>
<p>कृष्णोऽपि घातयित्वाऽरिमुपायेन हि तद्वलम् ।</p>
<p>जग्राह मथुरामेत्य हस्त्यश्वस्यन्दनोज्ज्वलम् ॥ ६ ॥</p>
<p>आनीय चोग्रसेनाय द्वारवत्वां न्यवेदयत् ।</p>
<p>पराभिभवनिः शङ्कं बभूव च यदोः कुलम् ॥ ७ ॥</p>
<p>बलदेवोऽपि मैत्रेय प्रशान्ताखिलविग्रहः ।</p>
<p>ज्ञातिदर्शनसोत्कण्ठः प्रययौ नन्दगोकुलम् ॥ ८ ॥</p>
<p>ततो गोपाश्च गोप्यश्च यथा पूर्वममित्रजित् ।</p>
<p>तथैवाभ्यवदत्प्रेम्णा बहुमानपुरःसरम् ॥ ९ ॥</p>
<p>तत इति ॥ प्राप्तम् – आसन्नम् ॥ ५ – ९ ॥</p>
<p>स कैश्चित्संपरिष्वक्तः कांश्चिच्च परिषस्वजे ।</p>
<p>हास्यं चक्रे समं कैश्चिद्गोपैर्गोपीजनैस्तथा ॥ १० ॥</p>
<p>स इति ॥ कैश्चित् — वृद्धैः, कांश्चित् – यवीयसः, कैश्चित् – समैः ॥ १० ॥</p>
<p>प्रियाण्यनेकान्यवदन् गोपास्तत्र हलायुधम् ।</p>
<p>गोप्यश्च प्रेमकुपिताः प्रोचुस्सेर्ष्यमथापराः ॥ ११ ॥</p>
<p>प्रियाणीति ॥ गोप्यश्च मध्यस्थाः । अपरा रामकान्ताः ॥ ११ ॥</p>
<p>गोप्यः पप्रच्छुरपरा नागरीजनवल्लभम् ।</p>
<p>कच्चिदास्ते सुखं कृष्णश्चलप्रेमलवात्मकः ॥ १२ ॥</p>
<p>गोप्य इति ॥ अपराः— कृष्णकान्ता गोप्यः पप्रच्छुः ॥ १२॥</p>
<p>अस्मच्चेष्टामपहसन्न कच्चित्पुरयोषिताम् ।</p>
<p>सौभाग्यमानमधिकं करोति क्षणसौहृदः ॥ १३ ॥</p>
<p>अस्मदिति ॥ सौभाग्यमेव मानम् । अस्मच्चेष्टामपहसन्निति नागरीगर्वहेतुः । चेष्टापहसन मिति पाठेऽप्यमहसनं गर्वहेतुः ॥ १३ ॥</p>
<p>कच्चित्स्मरति नः कृष्णो गीतानुगमनं कलम् ।</p>
<p>अप्यसौ मातरं द्रष्टुं सकृदप्यागमिष्यति ॥ १४ ॥</p>
<p>कच्चिदिति ॥ गीतानुगमनं— गीतस्यानुगमनम् । अप्यसावित्युत्कण्ठा, चकारोऽध्याहार्यः ॥ १४ ॥</p>
<p>अथवा किं तदालापैः क्रियन्तामपराः कथाः ।</p>
<p>यस्यास्मभिर्विना तेन विनाऽस्माकं भविष्यति ॥ १५ ॥</p>
<p>अथवेति ॥ अथवेति निर्वेदः । भविष्यति – जीवनं कालयात्रा वा । इदं चित्तसमाधानम् । विनेति स्नेहानुतापौ ॥ १५ ॥</p>
<p>पिता माता तथा भ्राता भर्ता बन्धुजनश्च किम् ।</p>
<p>संत्यक्तस्तत्कृतेऽस्माभिरकृतज्ञध्वजो हि सः ॥ १६ ॥</p>
<p>पितेति ॥ किं – किमर्थं संत्यक्तः ! अकृतज्ञानां ध्वजः – प्रधानः ॥ १६ ॥</p>
<p>तथापि कच्चिदालापमिहागमनसंश्रयम् ।</p>
<p>करोति कृष्णो वक्तव्यं भवता राम नानृतम् ॥ १७ ॥</p>
<p>तथापीति ॥ तथापीति प्रत्याशा ॥ १७ ॥</p>
<p>दामोदरोऽसौ गोविन्दः पुरस्त्रीसक्तमानसः ।</p>
<p>अपेतप्रीतिरस्मासु दुर्दर्शः प्रतिभाति नः ॥ १८ ॥</p>
<p>दामोदर इति ॥ दुर्दर्श इति नैराश्योक्तिः ॥ १८ ॥</p>
<p>आमन्त्रितश्च कृष्णेति पुनर्दामोदरेति च ।</p>
<p>जहसुस्सस्वरं गोप्यो हरिणा हृतचेतसः ॥ १९ ॥</p>
<p>संदेशैस्साममधुरैः प्रेमगर्भैरगर्वितैः ।</p>
<p>रामेणाश्वासिता गोप्यः कृष्णस्यातिमनोहरैः ॥ २० ॥</p>
<p>गोपैश्च पूर्ववद्रामः परिहासमनोहराः ।</p>
<p>कथाश्चकार रेमे च सह तैर्व्रजभूमिषु ॥ २१ ॥</p>
<p>आमन्त्रितश्चेति ॥ अत्र भावसंकरस्य बीज हरिणा हृतचेतस्त्वम् । अत्र कृष्णरतिरूपस्थायीभावः । तत्संचारीभावस्तु निर्वेदादिः ॥ १९ – २१ ॥</p>
<p>इति श्रीविष्णुमहापुराणे पञ्चमांशे चतुर्विंशोध्यायः ॥ २४ ॥</p>
<p>अथ पञ्चमांशे पञ्चविंशोऽध्यायः</p>
<p>श्रीपराशर उवाच</p>
<p>वने विचरतस्तस्य सह गोपैर्महात्मनः ।</p>
<p>मानुषच्छद्मरूपस्य शेषस्य धरणीधृतः ॥ १ ॥</p>
<p>॥ १ ॥</p>
<p>निष्पादितोरुकार्यस्य कार्येणोर्वीप्रचारिणः ।</p>
<p>उपभोगार्थमत्यर्थं वरुणः प्राह वारुणीम् ॥ २ ॥</p>
<p>अभीष्टा सर्वदा यस्य मदिरे त्वं महौजसः ।</p>
<p>अनन्तस्योपभोगाय तस्य गच्छ मुदे शुभे ॥ ३ ॥</p>
<p>इत्युक्ता वारुणी तेन सन्निधानमथाकरेत् ।</p>
<p>वृन्दावनसमुत्पन्नकदं बतरुकोटरे ॥ ४ ॥</p>
<p>निष्पादितेति ॥ कार्येण – देवानाम् ॥ २ – ४ ॥</p>
<p>विचरन् बलदेवोऽपि मदिरागन्धमुत्तमम् ।</p>
<p>आघ्राय मदिरातर्षमवापाथ वराननः ॥ ५ ॥</p>
<p>ततः कदंबात्सहसा मद्यधारां स लाङ्गली ।</p>
<p>पतन्तीं वीक्ष्य मैत्रेय प्रययौ परमां मुदम् ॥ ६ ॥</p>
<p>पपौ च गोपगोपीभिः समुपेतो मुदाऽन्वितः ।</p>
<p>प्रगीयमानो ललितं गीतवाद्यविशारदैः ॥ ७ ॥</p>
<p>स मत्तोऽत्यन्तघर्मांभःकणिकामौक्तिकोज्ज्वलः ।</p>
<p>आगच्छ यमुने स्नातुमिच्छामीत्याह विह्वलः ॥ ८ ॥</p>
<p>तस्य वाचं नदी सा तु मत्तोक्तामवमत्य वै ।</p>
<p>नाजगाम ततः क्त्रुद्धो हलं जग्राह लाङ्गली ॥ ९ ॥</p>
<p>विचरन्निति ॥ तर्षं – तृष्णाम् ॥ ५ – ९ ॥</p>
<p>गृहीत्वा तां हलान्तेन चकर्ष मदविह्वलः ।</p>
<p>पापे नायासि नायासि गम्यतामिच्छयाऽन्यतः ॥ १० ॥</p>
<p>साकृष्टा सहसा तेन मार्गं संत्यज्य निम्नगा ।</p>
<p>यत्रास्ते बलभद्रोऽसौ प्लावयामास तद्वनम् ॥ ११ ॥</p>
<p>शरीरिणी तदाऽभ्येत्य त्रासविह्वललोचना ।</p>
<p>प्रसीदेत्यब्रवीद्रामं मुञ्च मां मुसलायुध ॥ १२ ॥</p>
<p>ततस्तस्याः सुवचनमाकर्ण्य स हलायुधः ।</p>
<p>सोऽब्रवीदवजानासि मम शौर्यबले नदि ।</p>
<p>सोऽहं त्वां हलपातेन नयिष्यामि सहस्रधा ॥ १३ ॥</p>
<p>श्रीपराशर उवाच</p>
<p>इत्युक्तयाऽतिसंत्रासात्तया नद्य प्रसादितः ।</p>
<p>भूभागे प्लाविते तस्मिन्मुमोच यमुनां बलः ॥ १४ ॥</p>
<p>ततः स्नातस्य वै कान्तिरजायत महात्मनः ॥ १५ ॥</p>
<p>गृहीत्वेति ॥ नायासि नायासीति कोपाद्वीप्सा । गम्यतां शक्तिरस्ति चेत् ॥ १० – १५ ॥</p>
<p>अवतंसोत्पलं चारु गृहीत्वैकं च कुण्डलम् ।</p>
<p>वरुणप्रहितां चास्मै मालामम्लानपङ्कजाम् ।</p>
<p>समुद्राभे तथा वस्त्रे नीले लक्ष्मीरयच्छत ॥ १६ ॥</p>
<p>कृतावतंसः स तदा चारुकुंडलभूषितः ।</p>
<p>नीलांबरधरःस्रग्वी शुशुभे कान्तिसंयुतः ॥ १७ ॥</p>
<p>इत्थं विभूषितो रेमे तत्र रामस्तथा व्रजे ।</p>
<p>मासद्वयेन यातश्च स पुनर्द्वारकां पुरीम् ॥ १८ ॥</p>
<p>रेवतीं नाम तनयां रैवतस्य महीपतेः ।</p>
<p>उपयेमे बलस्तस्यां जज्ञाते निशितोल्मुकौ ॥ १९ ॥</p>
<p>अवतंसेति ॥ अवतंसेत्यादि अयच्छतेत्यन्तमेकं वाक्यम् ॥ उत्पलं – महोत्पलम् । यथा हरिवंशे मीवचनम् जातरूपमयं चैकं कुण्डलं वज्रभूषणम् । आदिपद्मं च पद्माक्ष दिव्यं श्रवणभूषणम् ॥ धेहीमा प्रतिगृह्णीष्व पौराणीं भूषणक्रियाम् । संगृह्य तमलङ्कारं ताश्च तिस्रः स्त्रियो वभौ ॥ इति । तदेवमंत्र वारुणी – कान्तिलक्ष्म्यस्तिस्रश्शक्तयो रामस्य देव्य इत्युक्तम् ॥ १६ – १९ ॥</p>
<p>इति श्रीविष्णुमहापुराणे पञ्चमांशे पञ्चविंशोध्यायः ॥ २५ ॥</p>
<p>अथ पञ्चमांशे षड्विंशोऽध्यायः</p>
<p>श्रीपराशर उवाच</p>
<p>भीष्मकः कुण्डिने राजा विदर्भविषयेऽभवत् ।</p>
<p>रुक्मी तस्यभवत्पुत्रो रुक्मिणी च वरानना ॥ १ ॥</p>
<p>रुक्मिणीं चकमे कृष्णःसा च तं चारुहीसिनि ।</p>
<p>न ददौ याचते चैनां रुक्मिद्वेषेण चक्रिणे ॥ २ ॥</p>
<p>॥ १,२ ॥</p>
<p>ददौ च शिशुपालाय जरासन्धप्रचोदितः ।</p>
<p>भीष्मको रुक्मिणा सार्ध रुक्मिणीमुरुविक्रमः ॥ ३ ॥</p>
<p>विवाहार्यं ततः सर्वे जरासंधमुखा नृपाः ।</p>
<p>भीष्मकस्य पुरं जग्मुश्शिशुपालप्रियैषिणः ॥ ४ ॥</p>
<p>कृष्णोऽपि बलभद्राद्यैर्यदुभिः परिवारितः ।</p>
<p>प्रययौ कुण्डिनं द्रष्टुं विवाहं चैद्यभूभृतः ॥ ५ ॥</p>
<p>ददौ चेति ॥ जरासंधप्रचोदित इति ॥ शिशुपालो हि जरासन्यस्य दत्तपुत्रः, कृष्णस्तु</p>
<p>द्वेष्यः; अतस्तत्प्रीत्यै शिशुपालाय ददौ – वाचा ददौ ॥ ३ – ५ ॥</p>
<p>श्वो भाविनि विवाहे तु तां कन्यां हृतवान्हरिः ।</p>
<p>विपक्षभारमासज्य रामादिष्वथ बन्धुषु ॥ ६ ॥</p>
<p>ततश्च पैण्ड्रकश्र्श्रीमान्दन्तवक्रो विदूरथः ।</p>
<p>शिशुपालजरासंधसाल्वाद्याश्च महीभृतः ॥ ७ ॥</p>
<p>कुपितास्ते हरिं हन्तुं चक्रुरुद्योगमुत्तमम् ।</p>
<p>निर्जिताश्च समागम्य रामाद्यैर्यदुपुङ्गवैः ॥ ८ ॥</p>
<p>कुण्डिनं न प्रवेक्ष्यामि ह्यहत्वा युधि केशवम् ।</p>
<p>कृत्वा प्रतिज्ञां रुक्मी च हन्तुं कृष्णमनुद्रुतः ॥ ९ ॥</p>
<p>हत्वा बलं सनागाश्वं पत्तिस्यन्दनसंकुलम् ।</p>
<p>निर्जितः पातितश्चोर्व्यां लीलयैव स चक्रिणा ॥ १० ॥</p>
<p>निर्जित्य रुक्मिणं सम्यगुपयेमे च रुक्मिणीम् ।</p>
<p>राक्षसेन विवाहेन संप्राप्तां मधुसुदनः ॥ ११ ॥</p>
<p>तस्यां जज्ञे च प्रद्युम्नो मदनांशस्सवीर्यवान् ।</p>
<p>जहार शंबरो यं वै यो जघान च शंबरम् ॥ १२ ॥</p>
<p>वं इति ॥ विपक्षभारं– विपक्षयुद्धकृत्यम् ॥ ६ – १२ ॥</p>
<p>इति श्रिविष्णुमहापुराणे पञ्चमांशे षड्विशोध्यायः ॥ २६ ॥</p>
<p>अथ पञ्चमांशे सप्तविंशोऽध्यायः</p>
<p>श्रीमैत्रेय उवाच</p>
<p>संबरेण हृतो वीरः प्रद्युम्नः स कथं मुने ।</p>
<p>शंबरः स महावीर्यः प्रद्युम्नेन कथं हतः ॥ १ ॥</p>
<p>यस्तेनापहृतः पूर्वं स कथं विजघान तम् ।</p>
<p>एतद्विस्तरतः श्रोतुमिच्छामि सरलं गुरो ॥ २ ॥</p>
<p>॥ १, २ ॥</p>
<p>श्रीपराशर उवाच</p>
<p>षष्ठेऽह्नि जातमात्रं तु प्रद्युम्नं सूतिकागृहात् ।</p>
<p>ममैष हन्तेति मुने हृतवान्कालशंबरः ॥ ३ ॥</p>
<p>हृत्वा चिक्षेप चैवैनं ग्राहोग्रे लवणार्णवे ।</p>
<p>कल्लोलजनितावर्ते सुघोरे मकारालये ॥ ४ ॥</p>
<p>पातितं तत्र चैवैको मत्स्यो जग्राह बालकम् ।</p>
<p>न ममार च तस्यापि जठराग्निप्रदीपितः ॥ ५ ॥</p>
<p>मत्स्यबन्धैश्च मत्स्योऽसौ मत्स्यैरन्यैः सह द्वज ।</p>
<p>घातितोऽसूरवर्याय शंबराय निवेदितः ॥ ६ ॥</p>
<p>तस्य मायावती नाम पत्नी सर्वगृहेश्वरी ।</p>
<p>कारयामास सूदानामाधिपत्यमनिन्दिता ॥ ७ ॥</p>
<p>दारिते मत्स्यजठरे सा ददर्शातिशोभनम् ।</p>
<p>कुमारं मन्मथतरोर्दग्धस्य प्रथमाङ्कुरम् ॥ ८ ॥</p>
<p>कोऽयं कथमयं मत्स्यजठरे प्रविवेशितः ।</p>
<p>इत्येवं कौतुकाविष्टां तन्वीं प्राहाथ नारदः ॥ ९ ॥</p>
<p>अयं समस्तजगतः स्थितिसंहारकारिणः ।</p>
<p>शंबरेण हृतो विष्णोस्तनयः सूतिकागृहात् ॥ १० ॥</p>
<p>क्षिप्तःसमुद्रे मत्स्येन निगीर्णस्ते गृहं गतः ।</p>
<p>नररत्नमिदं सुभ्रु विस्रब्धा परिपालय ॥ ११ ॥</p>
<p>श्रीपराशर उवाच</p>
<p>नारदेनैवमुक्ता सा पालयामास तं शिशुम् ।</p>
<p>बाल्यादेवातिरागेण रूपातिशयमोहिता ॥ १२ ॥</p>
<p>स यदा यौवनाभोगभूषितोऽभून्महामते ।</p>
<p>साभिलाषा तदा साऽपि बभूव गजगामीनि ॥ १३ ॥</p>
<p>षष्ठेऽहीति ॥ कालशंबरः – कालः कृष्णः, कालश्वासौ शंबरश्च ॥ ३ – १३ ॥</p>
<p>मायावती ददौ तस्मै मायाः सर्वा महामुने ।</p>
<p>प्रद्युम्नायानुरागान्धा तन्न्यस्तहृदयेक्षणा ॥ १४ ॥</p>
<p>मायावतीति ॥ मायाः – मोहनविद्याः ॥ १४ ॥</p>
<p>प्रसज्जन्तीं तु तां प्राह स कार्ष्णिः कमलेक्षणाम् ।</p>
<p>मातृत्वमपहायाद्य किमेवं वर्तसेऽन्यथा ॥ १५ ॥</p>
<p>सा तस्मै कथयामास न पुत्रस्त्वं ममेति वै ।</p>
<p>तनयं त्वामयं विष्णोर्हृतवान्कालशंबरः ॥ १६ ॥</p>
<p>क्षिप्तः समुद्रे मत्स्यस्य संप्राप्तो जठरान्मया ।</p>
<p>सा हि रोदितिते माता कान्ताद्याप्यतिवत्सला ॥ १७ ॥</p>
<p>श्रीपराशर उवाच</p>
<p>इत्युक्तः शंबरं युद्धे प्रद्युम्नः स समाह्वयत् ।</p>
<p>क्रोधाकुलीकृतमना युयुधे च महाबलः ॥ १८ ॥</p>
<p>प्रसज्जन्तीमिति ॥ प्रसज्जन्ती – प्रवर्षेणानुरज्जन्तीम् ॥ १५ – १८ ॥</p>
<p>हत्वा सैन्यमशेषं तु तस्य दैत्यस्य यादवः ।</p>
<p>सप्तमाया व्यतिक्रम्य मायां प्रयुयुजेऽष्टमीम् ॥ १९ ॥</p>
<p>तया जघान तं दैत्यं मायया कालशंबरम् ।</p>
<p>उत्पत्त्य च तया सार्धमाजगाम पितुः पुरम् ॥ २० ॥</p>
<p>हत्वेति ॥ सप्त मायाः व्यतिक्रम्य –– शंबरप्रयुक्ताः व्यतिक्रम्य । प्रयुयुजे – प्रयुक्तवान् ॥ १९ – २० ॥</p>
<p>अन्तःपुरे निपतितं मायावत्या समन्वितम् ।</p>
<p>तं दृष्ट्वा कृष्ण संकल्पा बभूवुः कृष्णयोषितः ॥ २१ ॥</p>
<p>रुक्मिणी साऽभवत्प्रेम्णा सास्रदृष्टिरनिन्दिता ।</p>
<p>धन्यायाः खल्वयं पुत्रो वर्तते नवयौवने ॥ २२ ॥</p>
<p>अन्तःपुर इति ॥ कृष्णसंकल्पाः – – कृष्णोऽयमिति भ्रान्ताः ॥ २१, २२ ॥</p>
<p>अस्मिन्वयसि पुत्रो मे प्रद्युम्नो यदि जीवति ।</p>
<p>सभाग्या जननी वत्स सा त्वया का विभूषिता ॥ २३ ॥</p>
<p>अथवा यादृसः स्नेहो मम यादृग्वपुस्तव ।</p>
<p>हरेरपत्यं सुव्यक्तं भवान्वत्स भविष्यति ॥ २४ ॥</p>
<p>श्रीपराशर उवाच</p>
<p>एतस्मिन्नन्तरे प्राप्तःसह कृष्णेन नारदः ।</p>
<p>अन्तःपुरचरां देवीं रुक्मिणीं प्राह हर्षयन् ॥ २५ ॥</p>
<p>एष ते तनयः सुभ्रु हत्वा शंबरमागतः ।</p>
<p>हृतो येनाभवद्बालो भवत्याःसूतिकागृहात् ॥ २६ ॥</p>
<p>इयं मायावती भार्या तनयस्यास्य ते सती ।</p>
<p>शंबरस्य न भार्येयं श्रूयतामत्र कारणम् ॥ २७ ॥</p>
<p>मन्मथे तु गते नाशं तदुद्भवपरायणा ।</p>
<p>शंबरं मोहयामास मायारूपेण रूपिणी ॥ २८ ॥</p>
<p>विहाराद्युपभोगेषु रूपं मायामयं शुभम् ।</p>
<p>दर्शयामास दैत्यस्य तस्येयं मदिरेक्षणा ॥ २९ ॥</p>
<p>कामोऽवतीर्णः पुत्रस्ते तस्येयं दयिता रतिः ।</p>
<p>विशङ्का नात्र कर्तव्या स्नुषेयं तव शोभने ॥ ३० ॥</p>
<p>ततो हर्षसमाविष्टौ रुक्मिणी केशवौतदा ।</p>
<p>नगरी च समस्ता सा साधुसाध्वित्यभाषत ॥ ३१ ॥</p>
<p>चिरं नष्टेन पुत्रेण संगतां प्रेक्ष्य रुक्मिणीम् ।</p>
<p>अवाप विस्मयं सर्वो द्वारवत्यां तदा जनः ॥ ३२ ॥</p>
<p>अस्मिन्निति ॥ प्रद्युम्नः—प्रद्युम्न इति चिकीर्षितसंज्ञः, अस्मिन् वयसि वर्तेतेति शेषः ॥ २३ – ३२ ॥</p>
<p>इति श्रीविष्णुमहापुराणे पञ्चसांशे सप्तविंशोध्यायः ॥ २७ ॥</p>
<p>अथ पञ्चमांशेऽष्टाविंशोऽध्यायः</p>
<p>श्रीपराशर उवाच</p>
<p>चारुदेष्णं सुदेष्णं च चारुदेहं च वीर्यवान् ।</p>
<p>सुषेणं चारुगुप्तं च भद्रचारुं तथा परम् ॥ १ ॥</p>
<p>चारुविन्दं सुचारुं च चारुं च बलिनां वरम् ।</p>
<p>रुक्मिण्यजनयत्पुत्रान्कन्यां चारुमतीं तथा ॥ २ ॥</p>
<p>॥ १,२ ॥</p>
<p>अन्याश्च भार्याः कृष्णस्य बभूवुः सप्त शोभनाः ।</p>
<p>कालिन्दी मित्रविन्दा च सत्या चाग्नजिती तथा ॥ ३ ॥</p>
<p>देवी जाम्बवती चापि रोहिणी कामरूपिणी ।</p>
<p>मद्रराजसुता चान्या सुशीला शीलमण्डना ॥ ४ ॥</p>
<p>सत्राजिती सत्यभामा लक्ष्मणा चारुहासिनी ।</p>
<p>षोडशासन् सहस्राणि स्त्रीणामन्यानि चक्रिणः ॥ ५ ॥</p>
<p>प्रद्युम्नोऽपि महावीर्यो रुक्मिणस्तनयां शुभाम् ।</p>
<p>स्वयंवरे तां जग्राह सा च तं तनयं हरेः ॥ ६ ॥</p>
<p>तस्यामस्याभवत्पुत्रो महाबलपराक्रमः ।</p>
<p>अनिरुद्धो रणेऽरुद्धवीर्योदधिररिन्दमः ॥ ७ ॥</p>
<p>तस्यापि रुक्मिणः पौत्रीं वरयामास केशवः ।</p>
<p>दौहित्राय ददौ रक्मी तां स्पर्धन्नपि चक्रिणा ॥ ८ ॥</p>
<p>तस्या विवाहे रामाद्या यादवा हरिणा सह ।</p>
<p>कल्याणार्थं ततःसर्वे ये चान्ये भूभृतस्तथा ।</p>
<p>रुक्मिणी नगरं जग्मुर्नाम्ना भोजकटं द्विज ॥ ९ ॥</p>
<p>विवाहे तत्र निर्वृत्ते प्रद्युम्नस्य महात्मनः ।</p>
<p>कलिङ्गराजप्रमुखा रुक्मिणं वाक्यमब्रुवन् ॥ १० ॥</p>
<p>अन्या इति ॥ मित्रविन्दा – सत्या – जांबवती – रोहिणी – सुशीला – सत्यभामा – लक्ष्मणाख्यास्सत प्रधानाः। आसां कालिन्द्यादीनि क्रमाद्विशेषणानि । इयं लक्ष्मणा चतुर्थेंशे चारुहासिनीत्युक्ता ॥ ३ – १० ॥</p>
<p>अनक्षज्ञो हली द्युते तथाऽस्य व्यसनं महत् ।</p>
<p>तज्जयामो बलं कस्माद्द्युते नैनं महाबलम् ॥ ११ ॥</p>
<p>श्रीपराशर उवाच</p>
<p>तथेति तानाह नृपान्रुक्मी बलमदान्वितः ।</p>
<p>सभायां सह रामेण चक्रे द्यूतं च वै तदा ॥ १२ ॥</p>
<p>सहस्रमेकं निष्काणां रुक्मिणा विजितो बलः ।</p>
<p>द्वितीयेऽपि पणे चान्यत्सहस्रं रुक्मिणा जितः ॥ १३ ॥</p>
<p>ततो दशसहस्राणि निष्काणां पणमाददे ।</p>
<p>बलभद्रोऽजयत्तानि रुक्मी द्युतविदां वरः ॥ १४ ॥</p>
<p>ततो जहास स्वनवत्कलिङ्गाधिपतिर्द्विज ।</p>
<p>दन्तान् विदर्शयन्मूढो रुक्मी चाह मदोद्धतः ॥ १५ ॥</p>
<p>अविद्योऽयं मया द्यूते बलभद्रः पराजितः ।</p>
<p>भुधैवाक्षावलेपान्धो योऽवमेनेऽक्षकोविदान् ॥ १६ ॥</p>
<p>दृष्ट्वा कलिङ्गराजानं प्रकाशदशनाननम् ।</p>
<p>रुक्मिणं चापि दुर्वाक्यं कोपं चक्रे हलायुधः ॥ १७ ॥</p>
<p>अनक्षज्ञ इति ॥ तथा – तथाऽपि । व्यसनम् – आसङ्गः ॥ ११ – १७ ॥</p>
<p>ततः कोपपरीतात्मा निष्ककोटिं समाददे ।</p>
<p>ग्लहं जग्राह रुक्मी च तदर्थेऽक्षानपातयत् ॥ १८ ॥</p>
<p>अजयद्बलदेवस्तं प्राहोच्चैर्विजितं मया ।</p>
<p>मयेति रुक्मी प्राहोच्चैरलीकोक्तेरलं बल ॥ १९ ॥</p>
<p>तत इति ॥ ग्लहं–पणम् । तदर्थे – कोटिग्लहार्थे तथेत्यनुक्त्तवाऽक्षानपातयत् ॥ १८, १९ ॥</p>
<p>त्वयोक्तोऽयं ग्लहःसत्यं न मयैषोऽनुमोदितः ।</p>
<p>एवं त्वया चेद्विजितं विजितं न मया कथम् ॥ २० ॥</p>
<p>श्रीपराशर उवाच</p>
<p>अथान्तरिक्षे वागुच्चैः प्राह गंभीरनादिनी ।</p>
<p>बलदेवस्य तं कोपं वर्धयन्ती महात्मनः ॥ २१ ॥</p>
<p>त्वयेति ॥ त्वयोक्तस्य पणबन्धस्योभयानुमत्या भाव्यतया तथा विनाऽप्यन्यतरजय श्वेदितरस्यापि स एवं जयः किं न स्यादिति भावः ॥ २०,२१ ॥</p>
<p>जितं बलेन धर्मेण रुक्मिणा भाषितं मृषा ।</p>
<p>अनुक्त्वाऽपि वचः किञ्चित्कृतं भवति कर्मणा ॥ २२ ॥</p>
<p>जितमिति ॥ अनुक्त्या – ग्लहानुज्ञावचनमकृत्वाऽप्यक्षपातनादिना कर्मणा तद्वचनं कृतं भवति अनुमतिमूल क्रियानुष्ठान दर्शनात् अनुमतिस्सिद्वैवेति भावः ॥ २२ ॥</p>
<p>ततो बलः समुत्थाय कोपसंरक्तलोचनः ।</p>
<p>जघानाष्टापदेनैव रुक्मिणं स महाबलः ॥ २३ ॥</p>
<p>कलिङ्गराजं चादाय विस्फुरन्तं बलाद्बलः ।</p>
<p>बभञ्ज दन्तान्कुपितो यैः प्रकाशैर्जहास सः ॥ २४ ॥</p>
<p>तत इति ॥ अष्टापदेन – द्यूतफलकेन ॥ २३, २४ ॥</p>
<p>आकृष्य च महास्तंभं जातरूपमयं बलः ।</p>
<p>जघान तान्ये तत्पक्षे भूभृतः कुपितो भृशम् ॥ २५ ॥</p>
<p>ततो हाहाकृतं सर्वं पलायनपरं द्विज ।</p>
<p>तद्राजमण्डलं भीतं बभूव कुपिते बले ॥ २६ ॥</p>
<p>बलेन निहतं दृष्ट्वा रुक्मिणं मधुसूदनः ।</p>
<p>नोवाच किञ्चिन्मैत्रेय रुक्मिणीबलयोर्भयात् ॥ २७ ॥</p>
<p>ततोऽनिरुद्धमादाय कृतदारं द्विजोत्तम ।</p>
<p>द्वारकामाजगामाथ यदुचक्रं च केशवः ॥ २८ ॥</p>
<p>आकृष्येति ॥ पश्चरूपं–पश्चवर्णम् । विचित्रिनमिति च पाठः ॥ २५ – २८ ॥</p>
<p>इति श्रीविष्णुमहापुराणे पञ्चमांशेऽष्टाविंशोध्यायः ॥ २८ ॥</p>
<p>अथ पञ्चमांशे एकोनत्रिंशोऽध्यायः</p>
<p>श्रीपराशर उवाच</p>
<p>द्वारवत्यां स्थिते कृष्णे शक्रस्त्रिभुवनेश्वरः ।</p>
<p>आजगामाथ मैत्रेय मत्तैरावतपृष्ठगः ॥ १ ॥</p>
<p>प्रविश्य द्वारकां सोऽथ समेत्य हरिणा ततः ।</p>
<p>कथयामास दैत्यस्य नरकस्य विचोष्टितम् ॥ २ ॥</p>
<p>त्वया नाथेन देवानां मनष्यत्वेऽपि तिष्ठता ।</p>
<p>प्रशमं सर्वदुःखानि नीतानि मधुसूदन ॥ ३ ॥</p>
<p>तपस्विव्यमनार्थाय सोऽरिष्टो धेनुकस्तथा ।</p>
<p>प्रवृत्तो यस्तथा केशी ते सर्वे निहतास्त्वया ॥ ४ ॥</p>
<p>कंसः कुवलयापीडः पूतना बालघातिनी ।</p>
<p>नाशं नीतास्त्वया सर्वे येऽन्ये जगदुपद्रवाः ॥ ५ ॥</p>
<p>इदानीं भौमवधप्रसंगेन हरे महश्रमार्या नभं यक्तृमिन्द्रगमाद्यादिकमाह द्वारवत्यामिति ॥ १ – ५॥</p>
<p>युष्मद्दोर्दडसंभूतिपरित्राते जगत्त्रये ।</p>
<p>यज्वयज्ञांशसंप्राप्त्या तृप्तिं यान्ति दिवौकसः ॥ ६ ॥</p>
<p>सोऽहं सांप्रतमायातो यन्निमित्तं जनार्दन ।</p>
<p>तच्छुत्वा तत्प्रतीकारप्रयत्नं कर्तुमर्हसि ॥ ७ ॥</p>
<p>भौमोऽयं नरको नाम प्राग्ज्योतिषपुरेश्वरः ।</p>
<p>करोति सर्वभूतानामुपघातमरिन्दम ॥ ८ ॥</p>
<p>देवसिद्दसुरादीनां नृपाणां च नजार्दन ।</p>
<p>हृत्वा तु सोऽसुरः कन्या रुरुधे निजमन्दिरे ॥ ९ ॥</p>
<p>छत्रं यत्सलिलस्रावि तज्जहार प्रचेतसः ।</p>
<p>मदंरस्य तथा शृङ्गं हृतवान्मणिपर्वतम् ॥ १० ॥</p>
<p>अमृतस्त्राविणी दिव्ये मन्मातुः कृष्णकुञ्जले ।</p>
<p>जहार सोऽसुरोऽदित्या वाञ्छत्यैरावतं गजम् ॥ ११ ॥</p>
<p>दुर्नीतमेतद्गोविन्द मया तस्य निवेदितम् ।</p>
<p>यदत्र प्रतिकर्तव्यं तत्स्वयं परिमृश्यताम् ॥ १२ ॥</p>
<p>श्रीपराशर उवाच</p>
<p>इति श्रुत्वा स्मितं कृत्वा भगवान्देवकीसुतः ।</p>
<p>गृहीत्वा वासवं हस्ते समुत्तस्थौ वरासनात् ॥ १३ ॥</p>
<p>युष्मदिति ॥ संभूतिः – सत्ता ॥ ६ – १३ ॥</p>
<p>संचिन्त्यागतमारुह्य गरुडं गगनेचरम् ।</p>
<p>सत्यभामां समारोप्य ययौ प्राग्ज्योतिषं पुरम् ॥ १४ ॥</p>
<p>आरुह्यैरावतं नागं शक्रोऽपि त्रिदिवं ययौ ।</p>
<p>ततौ जगाम कृष्णश्च पश्यतां द्वारकौकसाम् ॥ १५ ॥</p>
<p>संचिन्त्येति ॥ सत्यभामा समारोपणं तस्याः भूम्यंशत्वात् त्वःपुत्रं त्वदनुज्ञया हनिष्यामीति वरदानात्त – दनुज्ञया भौमं हन्तुम्, तथा नारददत्तपारिजातपुष्पप्रीतरुक्मिणीर्ष्यया कुद्धसत्यभामासांत्वने तुभ्यं तं तरुमेव दास्यामीति हरिवंशोक्तां प्रतिज्ञां च कर्तुम् ॥ १४, १५ ॥</p>
<p>प्राग्ज्योतिषपुरस्यापि समन्ताच्छतयोजनम् ।</p>
<p>आचिता मौरवैः पाशैः क्षुरान्तैर्भूर्द्विजोत्तम ॥ १६ ॥</p>
<p>ताञ्चिच्छेद हरिः पाशान्क्षिप्त्वा चक्रं सुदर्शनम् ।</p>
<p>ततो मुरःसमुत्तस्थौ तं जघान च केशवः ॥ १७ ॥</p>
<p>मुरस्य तनयान्सप्त सहस्रांस्तांस्ततो हरिः ।</p>
<p>चक्रधाराग्निनिर्दग्धांश्चकार शलभानिव ॥ १८ ॥</p>
<p>हत्वासुरं हयग्रीवं तथा पञ्चजनं द्विज ।</p>
<p>प्राग्ज्योतिषपुरं धीमांस्त्वरावान्समुपाद्रवत् ॥ १९ ॥</p>
<p>नरकेनास्य तत्राभून्महासैन्येन संयुगम् ।</p>
<p>कृष्णस्य यत्र गोविन्दो जघ्ने दैत्यान्सहस्रशः ॥ २० ॥</p>
<p>शस्त्रास्त्रवर्षं मुञ्चन्तं तं भौमं नरकं बली ।</p>
<p>क्षिप्त्वा चक्रं द्विधा चक्रे चक्री दैतेयचक्रहा ॥ २१ ॥</p>
<p>हते तु नरके भूमिर्गृहीत्वाऽदितिकुण्डले ।</p>
<p>उपतस्थे जगन्नाथं वाक्यं चेदमथाब्रवीत् ॥ २२ ॥</p>
<p>पृथ्व्युवाच</p>
<p>यदाऽहमुद्धृता नाथ त्वया सूकरमूर्तिना ।</p>
<p>त्वत्स्पर्शसंभवः पुत्रस्तदाऽयं मय्यजायत ॥ २३ ॥</p>
<p>सोऽयं त्वयैव दत्तो मे त्वयैव विनिपातितः ।</p>
<p>गृहाण कुण्डले चेमे पालयास्य च संततिम् ॥ २४ ॥</p>
<p>भारावतरणार्थाय ममैव भगवानिमम् ।</p>
<p>अंशेन लोकमायातः प्रसादसुमुखः प्रभो ॥ २५ ॥</p>
<p>प्राग्ज्योतिषपुरस्येति ॥ मौरवैः – मुरसंज्ञरक्षः कृतैः ॥ १६ – २५ ॥</p>
<p>त्वं कर्ता च विकर्ता च संहर्ता प्रभवोऽप्ययः ।</p>
<p>जगतान्त्वं जगद्रूपःस्तूयतेऽच्युत किं तव ॥ २६ ॥</p>
<p>व्यापी व्याप्यं क्रियाकर्ता कार्यं च भगवान्यथा ।</p>
<p>सर्वभूतात्मभूतस्य स्तूयते तव किं तथा ॥ २७ ॥</p>
<p>परमात्मा च भूतात्मा त्वमात्मा चाव्ययो भवान् ।</p>
<p>यथातथा स्तुतिर्नाथ किमर्थं ते प्रवर्तते ॥ २८ ॥</p>
<p>त्वमिति ॥ कर्ता—निमित्तकारणम् । विकार्ता–विशेषेण कर्ता, पोषकः । प्रभवोद्भवः प्रभवस्य जन्मनः उपादानम् । तव संबंधि किं स्तूयते ॥ २६ – २८ ॥</p>
<p>प्रसीद सर्वभूतात्मन्नरकेण तु यत्कृतम् ।</p>
<p>तत्क्षम्यतामदोषाय त्वत्सुतस्त्वन्निपातितः ॥ २९ ॥</p>
<p>श्रीपराशर उवाच</p>
<p>तथेति चोक्त्वा धरणीं भगवान् भूतभावनः ।</p>
<p>रत्नानि नरकावासाज्जग्राह मुनिसत्तम ॥ ३० ॥</p>
<p>कन्यापुरे स कन्यानां षोडशातुलविक्रमः ।</p>
<p>शताधिकानि ददृशे सहस्राणि महामुने ॥ ३१ ॥</p>
<p>चतुर्दंष्ट्रान्गजांश्चाग्र्यान् षट्सहस्रांश्च दृष्टवान् ।</p>
<p>कांभोजानां तथाऽश्वानां नियुतान्येकविंशतिम् ॥ ३२ ॥</p>
<p>ताः कन्यास्तांस्तथा नागांस्तानश्वान् द्वारकां पुरीम् ।</p>
<p>प्रापयामास गोविन्दःसद्यो नरककिङ्करैः ॥ ३३ ॥</p>
<p>ददृशे वारुणं च्छत्रं तथैव मणिपर्वतम् ।</p>
<p>आरोपयामास हरिर्गरुडे पतगेश्वरे ॥ ३४ ॥</p>
<p>आरुह्य च स्वयं कृष्णः सत्यभामासहायवान् ।</p>
<p>अदित्याः कुण्डले दातुं जगाम त्रिदशालयम् ॥ ३५ ॥</p>
<p>प्रसीदेति ॥ अदोषाय – धर्मस्थापनाय ॥ २९ – ३५ ॥</p>
<p>इति श्रीविष्णुमहापुराणे पञ्चमांश एकोनत्रिंशोऽध्यायःयः ॥ २९ ॥</p>
<p>अथ पञ्चमांशे त्रिंशोऽध्यायः</p>
<p>श्रीपराशर उवाच</p>
<p>गरुडो वारुणं छत्रं तथैव मणिपर्वतम् ।</p>
<p>सभार्यं च हृषीकेशं लीलयैव वहन्ययौ ॥ १ ॥</p>
<p>ततश्शंखमुपाध्मासीत्स्वर्गद्वारगतो हरिः ।</p>
<p>उपतस्थुस्तथा देवाःसार्घ्यहस्ता जनार्दनम् ॥ २ ॥</p>
<p>स देवैरर्चितः कृष्णो देवमातुर्निवेशनम् ।</p>
<p>सिताभ्रशिखराकारं प्रविश्य ददृशेऽदितिम् ॥ ३ ॥</p>
<p>स तां प्रणम्य शक्रेण सह ते कुण्डलोत्तमे ।</p>
<p>ददौ नरकनाशं च शशंसास्यै जनार्दनः ॥ ४ ॥</p>
<p>ततः प्रीताजगन्माता धातारं जगतां हरिम् ।</p>
<p>तुष्टावादितिरव्यग्रा कृत्वा तत्प्रवणं मनः ॥ ५ ॥</p>
<p>अदितिरुवाच</p>
<p>नमस्ते पुण्डरीकाक्ष भक्तानामभयङ्कर ।</p>
<p>सनातनात्मन् सर्वात्मन् भूतात्मन् भूतभावन ॥ ६ ॥</p>
<p>॥ १ – ६ ॥</p>
<p>प्रणेतर्मनसो बुद्धेरिन्द्रियाणां गुणात्मक ।</p>
<p>त्रिगुणातीत निर्द्वद्व शुद्धसत्त्व हृदि स्थित ॥ ७ ॥</p>
<p>सितदीर्घादिनिः शेषकल्पनापरिवर्जित ।</p>
<p>जन्मादिभिरसंस्पृष्ट स्वप्नादिपरिवर्जित ॥ ८ ॥</p>
<p>संध्यारात्रिरहो भूमिर्गगनं वायुरंबु च ।</p>
<p>हुताशनो मनो बुद्धिर्भूतादिस्त्वं तथाऽच्युत ॥ ९ ॥</p>
<p>प्रणेतरिति ॥ गुणात्मक – कल्याणगुणात्मक ॥ ७ – ९ ॥</p>
<p>सर्गस्थितिविनाशानां कर्ता कर्तृपतिर्भवान् ।</p>
<p>ब्रह्मविष्णुशिवाख्याभिरात्ममूर्तिभिरीश्वर ॥ १० ॥</p>
<p>सर्गेति ॥ कर्तृपतिः––कर्तॄणां ब्रह्मादीनां पतिः ॥ १० ॥</p>
<p>देवा दैत्यास्तथा यक्षा राक्षसाः सिद्धपन्नगाः ।</p>
<p>कूष्माण्डाश्च पिशाचाश्च गन्धर्वा मनुजास्तथा ॥ ११ ॥</p>
<p>पशवश्च मृगाश्चैव पतङ्गाश्च सरीसृपाः ।</p>
<p>वृक्षगुल्मलता बह्व्यःसमस्तास्तृणजातयः ॥ १२ ॥</p>
<p>देवा इति ॥ देवा इत्यादिना तृणजातय इत्यन्तेन भगवतो देवतिर्यगादिचतुर्विध चेतनात्मत्वमुच्यते ॥ ११,१२ ॥</p>
<p>स्थूला मध्यास्तथा सूक्ष्माःसूक्ष्मात्सूक्ष्मतराश्च ये ।</p>
<p>देहभेदा भवान् सर्वे ये केचित्पुर्गलाश्रयाः ॥ १३ ॥</p>
<p>स्थूला इति ॥ स्थूला इत्यादिना पुर्गलाश्रया इत्यन्तेन तस्यैव तद्देहात्मकत्वमुच्यते । ये केचित्पुर्ण – आश्रयाः देहमेदाः ते सर्वे भवानित्यन्वयः । पुर्गलो जीवः । यया कौर्मे – अहंकारोऽमिमानश्च कर्ता मन्ता च स्मृतः । आत्मा च पुर्गलो जीवो यतस्सर्वाः प्रसूतयः ॥ इति ॥ पूरणाद्गलनांद्देहे पुर्गलाः परमाणवः प्राहताः ॥ १३ ॥</p>
<p>माया तवेयमज्ञातपरमार्थाऽतिमोहिनी ।</p>
<p>अनात्मन्यात्मविज्ञानं यया मूढो निरुद्ध्यते ॥ १४ ॥</p>
<p>मायेति ॥ अज्ञातपरमार्था – अज्ञातः परमार्यो ब्रह्म यस्या हेतोस्सा अज्ञातपरमार्था । अतिमोहिनी इयं गुणात्मिका माया तब – त्वदीया । मायाकार्यमाह – अनात्मनीति । अस्यास्य पूर्वेणान्वयः ॥ १४ ॥</p>
<p>अस्वे स्वमिति भावोऽत्र यत्पुंसामुपजायते ।</p>
<p>अहं ममेति भावो यत्प्रायेणैवाभिजायते ।</p>
<p>संसारमातुर्मायायास्तवैतन्नाथ चेष्टितम् ॥ १५ ॥</p>
<p>यैः स्वधर्मपरैर्नाथ नरैराराधितो भवान् ।</p>
<p>ते तरन्त्यखिलामेतां मायामात्मविमुक्तये ॥ १६ ॥</p>
<p>अस्वे स्वमिति ॥ अस्त्रे स्वमिति भावः – ज्ञाननुपजायत इति यत् एतत्तव त्वदीयायाः संसार – र्मायायाः चेष्टितम् ॥ १५,१६ ॥</p>
<p>ब्रह्माद्याःसकला देवा मनुष्याः पशवस्तथा ।</p>
<p>विष्णुमाया महावर्तमोहान्धतमसाऽऽवृताः ॥ १७ ॥</p>
<p>ब्रह्माद्या इति ॥ मायैव महावर्तः, तत्कृतो मोह एवा धतमसं, तेनावृताः ॥ १७ ॥</p>
<p>आराध्य त्वामभीप्संते कामानात्मभवक्षयम् ।</p>
<p>यदेते पुरुषा माया सैवेयं भगवंस्तव ॥ १८ ॥</p>
<p>मया त्वं पुत्रकामिन्या वैरिपक्षजयाय च ।</p>
<p>आराधितो न मोक्षाय मायाविलसितं हि तत् ॥ १९ ॥</p>
<p>आराध्येति ॥ कामानमीप्सन्त इति यत, तत्तव मायैव – मायाचेष्टितमित्यर्थः ॥ १८, १९ ॥</p>
<p>कौपीनाच्छादनप्राया वाञ्छा कल्पद्रुमादपि ।</p>
<p>जायते यदपुण्यानां सोऽपराधः स्वदोषजः ॥ २० ॥</p>
<p>कौपीनेति ॥ कौपीनाच्छादनप्राया – तद्बहला, तद्विषयेत्यर्थः । स्वदोषो –
दुष्कर्म ॥ २० ॥</p>
<p>तत्प्रसीदाखिलजगन्मायामोहकराव्यय ।</p>
<p>अज्ञानं ज्ञानसद्भावभूतं भूतेश नाशय ॥ २१ ॥</p>
<p>नमस्ते चक्रहस्ताय शार्ङ्गहस्ताय ते नमः ।</p>
<p>नन्दहस्ताय ते विष्णो शङ्खहस्ताय ते नमः ॥ २२ ॥</p>
<p>एतत्पश्यामि ते रूपं स्थूलचिह्नोपलक्षितम् ।</p>
<p>न जानामि परं यत्ते प्रसीद परमेश्वर ॥ २३ ॥</p>
<p>तदिति ॥ मायया मोहो—मायामोहः । ज्ञानसद्भावभूत – सम्यग्ज्ञानवरूप । ज्ञानसद्भावभूतमिति पाठे ज्ञानमपि विज्ञानतयाऽवभासमानमज्ञानमिति ॥ २१ – २३ ॥</p>
<p>श्रीपराशर उवाच</p>
<p>अदित्यैवं स्तुतो विष्णुः प्रहस्याह सुरारणिम् ।</p>
<p>माता देवि त्वमस्माकं प्रसीद वरदा भव ॥ २४ ॥</p>
<p>अदिदिरुवाच</p>
<p>एवमस्तु यथेच्छा ते त्वमशेषैः सुरासुरैः ।</p>
<p>अजेयः पुरुषव्याघ्र सर्त्यलोके भविष्यसि ॥ २५ ॥</p>
<p>श्रीपराशर उवाच</p>
<p>ततः कृष्णस्य पत्नी च शक्रेण सहिताऽदितिम् ।</p>
<p>सत्यभामा प्रणम्याह प्रसीदेति पुनः पुनः ॥ २६ ॥</p>
<p>अदित्येति ॥ प्रहस्य–हासेन गोहयित्वा, अरणिः – जन्मभूः ॥ २४ – २६ ॥</p>
<p>अदितिरुवाच</p>
<p>मत्प्रसादान्न ते सुभ्रु जरा वैरूप्यमेव वा ।</p>
<p>भविष्यत्यनवद्याङ्गि सुस्थिरं नवयौवनम् ॥ २७ ॥</p>
<p>श्रीपराशर उवाच</p>
<p>अदित्या तु कृतानुज्ञो देवराजो जनार्दनम् ।</p>
<p>यथावत्पूजयामास बहुमानपुरःसरम् ॥ २८ ॥</p>
<p>शची च सत्यभामायै पारिजातस्य पुष्पकम् ।</p>
<p>न ददौ मानुषीं मत्वा स्वयं पुष्पैरलङ्कृता ॥ २९ ॥</p>
<p>ततो ददर्श कृष्णोऽपि सत्यभामासहायवान् ।</p>
<p>दवोद्यानानि हृद्यानि नन्दनादीनि सत्तम ॥ ३० ॥</p>
<p>ददर्श च सुगन्धाढ्यं मञ्जरीपुञ्जधारिणम् ।</p>
<p>नित्याह्लादकरं ताम्रबालपल्लवशोभितम् ॥ ३१ ॥</p>
<p>मथ्यमानेऽमृते जातं जातरूपोपमत्वचम् ।</p>
<p>पारिजातं जगन्नाथः केशवः केशिसूदनः ॥ ३२ ॥</p>
<p>तुतोष परमप्रीत्या तरुराजमनुत्तमम् ।</p>
<p>तं दृष्ट्वा प्राह गोविन्दं सत्यभामा द्विजोत्तम ।</p>
<p>कस्मान्न द्वारकामेष नीयते कृष्ण पादपः ॥ ३३ ॥</p>
<p>मत्प्रसादादिति ॥ सर्वकालमनवद्याङ्गी भविष्यति ॥ २७ – ३३ ॥</p>
<p>यदि चेत्त्वद्वचः सत्यं त्वमत्यर्थं प्रियेति मे ।</p>
<p>मद्गेहनिष्कुटार्थाय तदयं नीयतां तरुः ॥ ३४ ॥</p>
<p>न मे जांबवती तादृगभीष्टा न च रुक्मिणी ।</p>
<p>सत्ये यथा त्वभित्युक्तं त्वया कृष्णासकृत्प्रियम् ॥ ३५ ॥</p>
<p>सत्यं तद्यदि गोविन्द नोपचारकृतं मम ।</p>
<p>तदस्तु पारिजातोऽयं मम गेहविभूषणम् ॥ ३६ ॥</p>
<p>बिभ्रती पारिजातस्य केशपक्षेण मञ्जरीम् ।</p>
<p>सपत्नीनामहं मध्ये शोभेयमिति कामये ॥ ३७ ॥</p>
<p>श्रीपराशर उवाच</p>
<p>इत्युक्तस्स प्रहस्यैनां पारिजातं गरुत्मति ।</p>
<p>आरोपयामास हरिस्तमूचुर्वनरक्षिणः ॥ ३८ ॥</p>
<p>भो शची देवराजस्य महिषी तत्परीग्रहम् ।</p>
<p>पारिजातं न गोविन्द हर्तुमर्हसि पादपम् ॥ ३९ ॥</p>
<p>उत्पन्नो देवराजाय दत्तःसोऽपि ददौ पुनः ।</p>
<p>महिष्यै सुमहाभाग देव्यै शच्यै कुरूहलात् ॥ ४० ॥</p>
<p>शचीविभूषणार्थाय देवैरमृतमन्थने ।</p>
<p>उत्पादितोऽयं न क्षेमी गृहीत्वैनं गमिष्यसि ॥ ४१ ॥</p>
<p>देवराजो मुखप्रेक्षी यस्यास्तस्याः परिग्रहम् ।</p>
<p>मैढ्यात्प्रार्थयसे क्षेमी गृहीत्वैनं हि को व्रजेत् ॥ ४२ ॥</p>
<p>यदीति ॥ निष्कुटः –गृहोद्यानग ॥ ३४ – ४२ ॥</p>
<p>अवश्यमस्य देवेन्द्रो निष्कृतिं कृष्ण यास्यति ।</p>
<p>वज्रोद्यतकरं शक्रमनुयास्यन्ति चामराः ॥ ४३ ॥</p>
<p>तदलं सकलैर्देवैर्विग्रहेण तवाच्युत ।</p>
<p>विपाककटु यत्कर्म तन्न शंसंति पण्डिताः ॥ ४४ ॥</p>
<p>श्रीपराशर उवाच</p>
<p>इत्युक्ते तैरुवाचैतान् सत्यभामाऽतिकोपिनी ।</p>
<p>का शची पारिजातस्य को वा शक्रःसुराधिपः ॥ ४५ ॥</p>
<p>सामान्यःसर्वलोकस्य यद्येषोऽमृतमन्थने ।</p>
<p>समुत्पन्नस्तरुः कस्मादेको गृह्णाति वासवः ॥ ४६ ॥</p>
<p>यथा सुरा यथैवेन्दुर्यथा श्रीर्वनरक्षिणः ।</p>
<p>सामान्यःसर्वलोकस्य पारिजातस्तथा द्रुमः ॥ ४७ ॥</p>
<p>भर्तृ बहुमहागर्वाद्रुणद्ध्येनमथो शची ।</p>
<p>तत्कथ्यतामलं क्षान्त्या सत्वा हारयति द्रुमम् ॥ ४८ ॥</p>
<p>कथ्यतां च द्रुतं गत्वा पौलोम्या वचनं मम ।</p>
<p>सत्यभामा वदत्येतदितिगर्वोद्धताक्षरम् ॥ ४९ ॥</p>
<p>यदि त्वं दयिता भर्तुर्यदि वश्यः पतिस्तव ।</p>
<p>मद्भर्तुर्हरतो वृक्षं तत्कारय निवारणम् ॥ ५० ॥</p>
<p>जानामि ते पतिं शक्रं जानामि त्रिदशेश्वरम् ।</p>
<p>पारिजातं तथाऽप्येनं मानुषी हारयामि ते ॥ ५१ ॥</p>
<p>श्रीपराशर उवाच</p>
<p>इत्युक्ता रक्षिणो गत्वा शच्याः प्रोचुर्यथोदितम् ।</p>
<p>श्रुत्वा चोत्साहयामास शची चक्रं सुराधिपम् ॥ ५२ ॥</p>
<p>ततःसमस्तदेवानां सैन्यैः परिवृतो हरिम् ।</p>
<p>प्रययौ पारिजातार्थमिन्द्रो योद्धुं द्विजोत्तम ॥ ५३ ॥</p>
<p>ततः परिघनिस्त्रिंशगदाशूलवरायुधाः ।</p>
<p>बभूवुस्त्रिदसाःसज्जाः शक्रे वज्रकरे स्थिते ॥ ५४ ॥</p>
<p>ततो निरिक्ष्य गोविन्दो नागराजोपरि स्थितम् ।</p>
<p>शक्रं देवपरिवारं युद्धाय समुपस्थितम् ॥ ५५ ॥</p>
<p>चकार शङ्खनिर्घोषं दिशश्शब्देन पूरयन् ।</p>
<p>मुमोच शरसंघातान् सहस्रायुतशः शितान् ॥ ५६ ॥</p>
<p>ततो दिशो नभश्चैव दृष्ट्वा शरशतैश्चितम् ।</p>
<p>मुमुचुस्त्रिदशाःसर्वे ह्यस्त्रशस्त्राम्यनेकशः ॥ ५७ ॥</p>
<p>एकैकमस्त्रं शस्त्रं च दैवैर्मुक्तं सहस्रशः ।</p>
<p>चिच्छेद लीलयैवेशो जगतां मधुसूदनः ॥ ५८ ॥</p>
<p>पाशं सलिलराजस्य समाकृष्योरगाशनः ।</p>
<p>चकार खण्डशश्चञ्च्वा बालपन्नगदेहवत् ॥ ५९ ॥</p>
<p>यमेन प्रहितं दण्डं गदाविक्षेपखण्डितम् ।</p>
<p>पृथिव्यां पातयामास भगवान् देवकीसुतः ॥ ६० ॥</p>
<p>अवश्यमिति ॥ यास्यति — करिष्यति ॥ ४३ – ६० ॥</p>
<p>शिबिकां च धनेशस्य चक्रेण तिलशो विभुः ।</p>
<p>चकार शौरिरर्कं च दृष्टिदृष्टहतौजसम् ॥ ६१ ॥</p>
<p>नीतोऽग्निः शीततां बाणैर्द्राविता वसवो दिशः ।</p>
<p>चक्रविच्छिन्नशुलाग्रा रुद्रा भुवि निपातिताः ॥ ६२ ॥</p>
<p>शिबिकां चेति ॥ दृष्टहतौजसं दृष्टत्वादेव हतौजसम् ॥ ६१, ६२ ॥</p>
<p>साध्या विश्वेऽथ मरुतो गन्धर्वाश्चैव सायकैः ।</p>
<p>शार्ङ्गिणा प्रेरितैरस्ता व्योम्नि शाल्मलितूलवत् ॥ ६३ ॥</p>
<p>गरुत्मानपि तुण्डेन पक्षाभ्यां च नखाङ्कुरैः ।</p>
<p>भक्षयंस्ताडयन् देवान् दारयंश्च चचार वै ॥ ६४ ॥</p>
<p>ततः शतसहस्रेण देवेन्द्रमधुसूदनौ ।</p>
<p>परस्परं ववर्षाते धाराभिरिव तोयदौ ॥ ६५ ॥</p>
<p>ऐरावतेन गरुडो युयुधे तत्र संकुले ।</p>
<p>देवैः समस्तैर्युयुधे शक्रेण च जनार्दनः ॥ ६६ ॥</p>
<p>भिन्नेष्वशेषबाणेषु शस्त्रेष्वस्त्रेषु च त्वरन् ।</p>
<p>जग्राह वासवो वज्रं कृष्णश्चक्रं सुदर्शनम् ॥ ६७ ॥</p>
<p>ततो हाहाकृतं सर्वं त्रैलोक्यं द्विजसत्तम ।</p>
<p>वज्रचक्रकरौ दृष्ट्वा देवाराज जनार्दनौ ॥ ६८ ॥</p>
<p>क्षिप्तं वज्रमथेन्द्रेण जग्राह भगवान्हरिः ।</p>
<p>न मुमोच तदा चक्रं शक्रं तिष्ठेति चाब्रवीत् ॥ ६९ ॥</p>
<p>प्रणष्टवज्रं देवेन्द्रं गरुडक्षतवाहनम् ।</p>
<p>सत्यभामाऽब्रवीद्वीरं पलायनपरायणम् ॥ ७० ॥</p>
<p>साध्येति ॥ अस्ताः – निरस्ता इत्यर्थः ॥ ६३ – ७० ॥</p>
<p>त्रैलोक्येश न ते युक्तं शचीभर्तुः पलायनम् ।</p>
<p>पारिजातस्रगाभोगा त्वामुपस्थास्यते शची ॥ ७१ ॥</p>
<p>कीदृशं देवराज्यं ते पारिजातिस्रगुज्ज्वलाम् ।</p>
<p>अपश्यतो यथापूर्वं प्रणयाभ्यागतां शचीम् ॥ ७२ ॥</p>
<p>अलं शक्र प्रयासेन न व्रीडां गन्तुमर्हसि ।</p>
<p>नीयतां पारिजातोऽयं देवाःसंतु गतव्यथाः ॥ ७३ ॥</p>
<p>परिगर्वावलेपेन बहुमानपुरःसरम् ।</p>
<p>न ददर्श गृहं यातामुपचारेण मां शची ॥ ७४ ॥</p>
<p>स्त्रीत्वादगुरुचित्ताऽहं स्वभर्तृश्लाघनापरा ।</p>
<p>ततः कृतवती शक्र भवता सह विग्रहम् ॥ ७५ ॥</p>
<p>तदलं पारीजातेन परस्वेन हृतेन मे ।</p>
<p>रूपेण गर्विता सा तु भर्त्रा का स्त्री न गर्विता ॥ ७६ ॥</p>
<p>त्रैलोक्येति ॥ स्रगाभोगा – आभुज्यत इत्या – भोगः स्रक् आभोगों यस्यास्सा स्रगाभोगा ॥ ७१ – ७६ ॥</p>
<p>श्रीपराशर उवाच</p>
<p>इत्युक्तो वै निववृते देवराजस्तया द्विज ।</p>
<p>प्राह चैनामलं चण्डि सख्युः खेदोक्तिविस्तरैः ॥ ७७ ॥</p>
<p>न चापि सर्गसंहारस्थितिकर्ताऽखिलस्य यः ।</p>
<p>जितस्य तेन मे व्रीडा जायते विश्वरूपिणा ॥ ७८ ॥</p>
<p>इतीति ॥ हे चण्डि–उग्रे । खेदोक्तिविस्तरैः – मत्खेद विषयैरुक्तिविस्तरैः, अलम् ॥ ७७, ७८ ॥</p>
<p>यस्माज्जगत्सकलमेतदनादिमध्याद्यस्मिन्यतश्च न भविष्यति सर्वभूतात् ।</p>
<p>तेनोद्भवप्रलयपालनकारणेन व्रीडा कथं भवति देवि निराकृतस्य ॥ ७९ ॥</p>
<p>यस्मादिति ॥ सकलं जगत् यस्माद्भवति, यस्मिन् भवति, यतो न भविष्यति, इत्यमुद्भवादिकारणेन तेन ॥ ७९ ॥</p>
<p>सकलभुवनसूतिर्मूर्तिरल्पाल्पसूक्ष्मा विदितसकलवेद्यैर्ज्ञायते यस्य नान्यैः ।</p>
<p>तमजमकृतमीशं शाश्वतं स्वेच्छयैनं जगदुपकृतिमर्त्यं को विजेतुं समर्थः ॥ ८० ॥</p>
<p>सकलभुवनेति ॥ मूर्तिः–रूपम् । अल्पाल्पसूक्ष्मा अतिसूक्ष्मतरा ॥ ८० ॥</p>
<p>इति श्रीपिष्णुमहापुराणे पञ्चमांसे त्रिंशोध्यायः ॥ ३० ॥</p>

  </div>
</article>


        <div id="disqus_thread"></div>
<script type="text/javascript">

  (function() {
    
    
    if (window.location.hostname == "localhost")
      return;

    var dsq = document.createElement('script'); dsq.type = 'text/javascript'; dsq.async = true;
    var disqus_shortname = 'vvasuki-site';
    dsq.src = '//' + disqus_shortname + '.disqus.com/embed.js';
    (document.getElementsByTagName('head')[0] || document.getElementsByTagName('body')[0]).appendChild(dsq);
  })();
</script>
<noscript>Please enable JavaScript to view the <a href="https://disqus.com/?ref_noscript">comments powered by Disqus.</a></noscript>

        





<aside class="card border noPrint" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/purANam_vaiShNavam/viShNu-purANam/viShNuchitta-TIkA/05/21-30/">21-30 </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: 21-30</li>
        
    </nav>
</aside>

      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2024 Aug 21 08:34:18 UTC. (<a href="http://google.com/search?q=08%3a34%3a18%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
